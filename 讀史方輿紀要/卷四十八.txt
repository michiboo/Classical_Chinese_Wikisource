
卷四十八   
　　◇河南府 東至開封府四百二十里，東南至許州三百三十里，南至南陽府五百五十里，西南至陝西商州八百八十六里，西至陝西華州五百七十里，西北至山西絳州五百里，北至山西澤州二百八十里，東北至懷慶府一百四十里。自府治至布政司見上，至京師一千八百里，至南京一千八百里 。 
　　《禹貢》豫州之域。周舊都也。秦置三川郡 秦庄襄王元年，置郡，以河、洛、伊三川為名 。漢置河南郡。高帝元年，項羽立申陽為河南王。二年，申陽降，置河南郡，治洛陽。東漢都於此，改為河南尹，兼置司隸。魏晉相繼都之，並置司州 改司隸為司州，河南尹如故。其後劉聰置荊州，石虎為洛州，慕容亦置洛州於此。苻秦曰豫州 。劉宋初，亦置司州 治虎牢 。後魏改為洛州 兼置南雍州，後併入洛州 。太和十七年，自代徙都之，亦曰司州 郡守仍為河南尹 。東魏復曰洛州，改河南為洛陽郡 西魏得之，又改司州。北齊復曰洛州 。後周曰東京 大象初，以洛陽為東京，治洛陽宮 。隋初，罷郡曰洛州。大業初，徙都此，曰豫州。三年，復曰河南郡 初為東京。大業五年，又改為東都。王世充亦置司州於此 。唐初，又為洛州 置都督府 。顯慶二年，建東都 光宅初，改神都。神龍初，復曰東都 。開元初，改洛州為河南府。天寶初，定為東京 龍紀初，置佑國節度治焉 。五代梁謂之西都。後唐都此，復曰東都。石晉亦曰西京。宋仍為西京河南府。金廢西京，而府如故，兼置德昌軍。興定初，號中京，改為金昌府。元曰河南路。前朝曰河南府，領州一、縣十三。今因之。 
　　府河山控帶，形勝甲於天下。武王謂周公：南望三塗 三塗山，見嵩縣。一雲三險塗也，謂虎牢、に轅、崤澠 ，北望岳鄙 孔穎達曰：太行、恆山之邊鄙都邑也。又平陽府趙城縣霍山，一名太岳 ；顧瞻有河，粵瞻洛、伊。此言洛陽形勝之祖也。《史記》：吳起謂魏武侯：夏桀之居，左河濟，右太華 即華山 ；伊闕在南，羊腸在北 羊腸，見前名山太行。皇甫謐曰：武王以洛邑為有夏之居，起所言，今河南城直之 。漢高祖初定都，群臣謂洛陽東有成皋，西有崤澠，背河鄉伊、洛，其固足恃。因張良、婁敬言，乃西都關中 張良曰：洛陽其中不過數百里，四面受敵，非用武之國 。景帝時，七國反，桓將軍說吳王曰：願大王所過城不下，直去，疾西據洛陽武庫，食敖倉粟，阻山河之險，以令諸侯，雖無入關，天下固已定。武帝時，淮南王安謀反，謂伍被曰：今先據成皋之口，下潁川兵，塞轅 見鞏縣 、伊闕 見洛陽 之道，發南陽兵守武關 見陝西重險 ，河南太守獨有洛陽耳。元帝時，翼奉上書：願徙都成周，左據成皋，右阻澠池，前向嵩高，後介大河，建滎陽，扶河東，南北千里以為關，而入敖倉 見前河陰縣 ，地方百里者八，尤足以自娛，東厭諸侯之權，西遠羌胡之難。及光武中興，乃定都焉。班固云：崤函有帝王之宅，河洛為王者之里。張衡賦東京有曰：溯洛背河，左伊右瀍，西阻九河，東門於旋 旋門阪，見開封府汜水縣 ；盟津達其後，大谷通其前 大谷，見洛陽縣 ；回行道於伊闕，邪徑捷於轅；太室作鎮，揭以熊耳 熊耳，見盧氏縣 ；底柱輟流，鐔以大丕 此以成皋為大丕也 。靈帝光和七年，以黃巾賊亂，從河南尹何進言，置八關都尉官。八關者，函谷、廣成 見汝州，本河南梁縣 、伊闕、大谷、轅、旋門、小平津 見孟津縣小平城 、孟津是也。曹魏、西晉亦都之。陸機《洛陽記》：左成皋，右函谷，前有伊闕，後背盟津 謂之洛陽四關。又江統《賦》云：帶以河、洛，重以崤阻 。張華《博物志》：周在中樞三河之分，風雨所起，四險之國也。晉永嘉五年，洛陽為劉聰所陷，王彌說劉曜曰 時聰遣王彌、劉曜共陷洛陽 ：洛陽天下中，山河四塞，城池宮室，不假修營，宜為都邑。曜不用彌策而焚之 彌欲曜轉白聰，徙都洛陽。曜以天下未定，洛陽四面受敵，不可守。遂不用彌策 ，彌罵曰：屠各子豈有帝王之意耶！太和四年，桓溫伐燕，屯枋頭 見直隸縣 ，燕請救於苻堅。王猛謂堅曰：燕雖強大，慕容評非溫敵也。若溫舉山東，進屯洛邑，收幽冀之兵，引並豫之眾，觀兵崤澠，則大事去矣。魏高歡犯順，宇文泰言：長河萬里，捍禦為難，一處得渡，大事去矣。洛陽蓋恃河為險也。唐初，世民攻鄭，至新安，進至慈澗，遣史萬寶自宜陽南據龍門 即伊闕 ，劉德威自太行東圍河內，王君廓自洛口斷其餉道，黃君漢自河陰攻回洛城 見孟津縣 ，大軍進屯北邙以逼洛陽，既而洛陽降下。宋初，周昭義節度使李繼筠 昭義，今潞安府 舉兵南向，其從事閭丘仲卿說筠曰：公孤軍舉事，其勢甚危，大梁甲兵精銳，難與爭鋒，不如西下太行，直抵懷、孟，塞虎牢，據洛邑，東向而聲大義於天下，計之上也。筠不能用而敗。孔穎達曰：洛陽處澗、瀍之中，天地交會，北有太行之險，南有宛、葉之饒，東壓江淮，食湖海之利；西馳崤澠，據關河之勝。李文叔曰：洛陽處天下之中，挾崤、澠之阻，當秦、隴之噤喉，而趙、魏之走集，蓋四方必爭之地也。天下當無事則已，有事則洛陽必先受兵。明太祖命徐達，亦言先取山東，次及河洛。蓋英雄舉事，類以洛陽為標準矣。 
　　今府城，隋大業初所營東都也。昔武王克商，定鼎於郟辱阝 鄭玄曰：郟，山名；辱阝，邑名。司馬貞曰：郟辱阝陌也。見後 ，時未有城。成王營洛為王城 謂之東都，在今城西偏 ，平王東遷居於此。靈王時，、洛斗，將毀王宮，齊莊公遣師城郟 郟，陌也。《左傳》：襄二十四年，城郟 ，即王城也。亦曰河南城。《周書•作雒》解：周公立城，方千六百二十丈，郛方七十二里，南繫於洛水，北因乎郟山 一作邙山 ，以為天下大湊。王城面有三門，凡十二門。南城曰圉門 《左傳》庄二十一年，子頹之亂，鄭、虢定王室，鄭伯將王自圉門入 ，東城曰鼎門 以九鼎自此而入也。又洛陽西南洛水北有鼎中觀，亦以九鼎而名 ，北城門曰乾祭 《左傳》昭二十四年，子朝爭立，晉使士伯立於乾祭而問於介眾，是也 。又下都城，在王城東四十里 在今城東二十里，下都居殷民，與王城俱曰成周 。敬王以子朝之亂，出居狄泉 狄泉，在故洛陽城中。詳見後 。晉定公使魏舒率諸侯之大夫，會於狄泉，城之而居敬王，即下都也 《春秋》昭三十二年，城成周 。亦曰洛陽城。《帝王世紀》：城東西六里十步，南北九里七十步，俗稱九六城。秦因周城而益大之，建宮闕於洛陽 漢高五年，置酒南宮，即秦故宮也 。東漢初，定都於此，城郭益以宏壯。魏晉亦相繼都焉。漢雒陽城凡十二門 魏晉因之。晉永安初，成都王穎入京師，還鄴，其黨石超率兵屯十二城門，是也。後魏都洛，亦因前制 ：南面四門，正南一門曰平門，亦曰平城門 魏晉以後曰平昌門。永嘉末，劉聰將呼延晏等寇洛陽，攻平昌門，克之，遂焚東陽門及諸府寺 ，其東曰開陽門 光武以琅邪開陽縣城門柱飛至而名。魏晉以後，因之 ，其西曰小苑門，亦曰訁移門 訁移門，冰室門也，門內有冰室。魏晉以後為宣陽門。《水經注》：宣陽，漢之小苑門也，對閶闔門，南直洛水浮橋。永嘉末，劉聰將王彌逼宣陽門，尋克之，入南宮，升太極前殿，縱兵大掠。元魏時塞 ，又西曰津門 以洛水自此入城而名。魏晉以後曰津陽門。晉永嘉二年，王彌寇洛陽，屯津陽門。一名建城門 ；東面三門，正東曰東中門 魏晉以後曰東陽門。吳孫皓亡國，至洛，面縛詣東陽門。晉成都王穎將牽秀犯洛陽，敗於東陽門外，是也 ，其南曰望京門，亦曰稅門 一名芒門。魏晉以後曰清明門。後魏文帝改為青陽門 ，其北曰上東門，一名上升門 建武十三年，車駕出獵，夜還上東門，門候郅惲拒關不開，乃回從東中門入。又袁紹懸節上東門，逃奔冀州。魏晉以後曰建春門。晉成都王穎將馬威等犯洛陽，長沙王乂奉帝戰於建春門，大敗之。又永嘉二年，王彌寇洛陽，兵敗，遂燒建春門而東。《水經注》：水經建春門前，水上有石橋，亦曰建陽門。按：唐宋時有上東、建春等鎮，蓋因故城遺址而名 ；西面三門，正西一門曰雍門 魏晉以後曰西明門。晉永嘉三年，劉聰寇洛陽，屯西明門。五年，聰將劉曜寇洛陽，逼西明門，尋入屯武庫。後魏主宏改為西陽門。魏主子攸永安三年，誅爾朱榮，是夜，爾朱世隆帥榮部曲焚西陽門，出屯河陰 ，其南一門曰廣陽門 順帝安漢二年，立南匈奴兜樓儲為單于，紹祖餞於廣陽門外，是也。魏晉因之。晉河間王將張方至洛陽，入廣陽門。亦曰西陽門。石勒救洛陽，與劉曜大戰於西陽門，即此。後魏主宏改曰西明門 ，其北一門曰上西門 魏晉以後曰閶闔門。石勒與劉曜戰於廣陽門，勒出閶闔門夾擊之，是也。又北一門曰承明門，後魏主宏所立，當金墉城前東西大道，初曰新門，旋改為承明。時蓋塞宣陽門，開承明門，亦曰十二門 ；北面二門，東曰門 以水所經而名。靈帝中平末，袁紹等誅宦官，中常侍張讓等將帝步出門，夜至小平津，即此。魏晉以後曰廣莫門 ，西曰夏門 桓帝崩，迎立解讀亭侯至夏門，是也。魏晉曰大夏門。《載記》：晉永嘉三年，劉淵遣子聰攻洛陽，聰進屯宣陽門，曜屯上東門，王彌屯廣陽門，劉景攻大夏門。又後魏永安三年，爾朱世隆以爾朱榮見殺，遣其黨將胡騎至郭下，魏主升大夏門望之，即此 。其中曰宮城 後漢為南北兩宮，魏晉以後，因為宮城 ，宮城正南門曰云龍門 後漢南宮正門曰端門，旁有東、西掖門。曹魏改建閶闔門。晉更名雲龍門，而東、西掖門如故。元康初，賈后謀殺楊駿，駿主簿朱振說駿燒雲龍門以脅之。駿曰：雲龍門魏明帝所造，功費甚大。是雲龍門即閶闔門也。後魏亦曰閶闔門。或曰：後魏以閶闔門為宮城外門，而雲龍門為宮門。永安初，爾朱榮擒葛榮於鄴北，送至洛，魏主御閶闔門受之。三年，爾朱天光擒万俟丑奴、蕭寶寅於高平，至洛陽，置閶闔門外都街中。既而魏主誅爾朱榮，登閶闔門，下詔大赦。未幾，爾朱兆犯闕，魏主步出雲龍門，為兆騎所執。是雲龍門在閶闔門內也。又普泰二年，爾朱度律等攻鄴，敗還河橋，為斛斯椿所擒，遣騎入洛，執爾朱世隆等，斬於閶闔門外。高歡尋入洛，改立平陽王修，亦升閶闔門，大赦 ，東曰萬春門 曹魏門名也。晉時亦謂之上東門。長沙王乂與齊王ぁ相攻，帝幸上東門，即萬春門也。後魏又改為萬歲門 ，西曰千秋門 漢時宮西門曰廣義門，亦曰神虎門。晉曰千秋門，又為神虎門。永寧二年，齊王ぁ襲長沙王乂，乂馳入宮，閉諸門，ぁ將董艾陳兵宮西，燒千秋神虎門。後魏時亦曰千秋門，又名神虎門。爾朱度律等攻高歡於鄴，敗還，斛斯椿等據河橋，誅爾朱之黨，遣行台長孫稚詣洛陽，於神虎門外，啟誅爾朱氏 ，北曰朔平門 漢北宮門曰朔平。自魏晉至後魏，皆相因不改 ，華延《洛陽記》：洛陽城內宮殿台觀，府藏寺舍，凡百一萬一千二百一十九門。自劉曜入洛，元帝渡江，宮署里閭，鞠為茂草。後魏孝文太和十七年，幸洛陽，巡故宮，詠《黍離》之詩，為之流涕，經始洛京。十九年，新都始立。楊之《洛陽伽藍記》：京師東西二十里，南北十五里，永熙多難以後，城郭崩毀，宮室傾覆。隋大業元年，改營東京城，前直伊闕之口，後依邙山之塞，東出瀍水之東，西逾澗水之西，洛水貫其中象河漢也 跨洛為橋，曰天津橋。見後 。河南、洛陽，於是合而為一 《括地誌》：周王城在苑內東北隅，自周敬王、漢光武、魏文帝、晉武帝，皆都故洛城，至是，自故洛城西移十八里置都城 。唐亦曰東都 高宗始以洛州為東都，武后號曰金城。《志》云：自宮城而東二千五百四十步，周一萬五千五十步，其崇丈有八尺，武后號曰金城。《會要》：天寶二年，築神都羅城，號曰金城 ，外城 亦曰都城，亦曰京城 周五十二里九十六步 劉句曰：都城南北十五里二百八十步，東西十五里七十步，周回六十九里三百二十步。又隋初作東都，無外城，僅有短垣，謂之羅城，正南曰建國門。唐武后時，使李德昭築之。天寶初，又築焉 ，內城 亦曰皇城。唐曰太微城。在都城西北隅 周十八里二百五十八步，宮城 唐曰紫微城，亦據內城西北隅 周九里三百步 劉句曰：宮城東西四里一百八十步，南北二里十五步；有隔城四重。隔城者，皇城之東曰東城，皇城端門之南曰南城，東城之東曰曜儀城，宮城東南曰寶城。詳見後 。宋曰西京，大抵皆因隋唐之故，宮城門凡六：中五鳳樓 隋曰則天門。唐武德四年，世民入東都，毀則天門及闕。貞觀中，復營治之。顯慶五年，御則天門樓，受百濟俘。武后改曰應天門。《唐六典》：宮城門南曰承福門，或以為開元時名也。宋曰五鳳門 ，東興教 隋名也。唐曰重明門。昭宗遷洛，又改為興教。後唐同光末，郭從謙等作亂，攻興教門，遂焚門，逾城而入。宋亦曰興教門 ，西光政 自隋至宋，相仍不改。一雲唐曰長樂門，昭宗遷洛，改為光政 ，東面一門蒼龍 隋曰太陽。越王侗皇泰初，王世充攻太陽門，殺盧楚等。唐曰蒼龍，亦名宣仁。宋仍曰蒼龍 ，西面一門金虎 自隋至宋，相仍不改 ，北面一門拱宸 《宋志》：拱宸門，舊名元武。後唐應順初，唐主從厚以潞王從珂犯洛，謀北渡河，使親信守玄武門，遂出走，是也。大中祥符五年，改今名。或曰舊名師子門。後唐庄宗被弒，劉後自師子門出走，即此 。宮城東西有夾城，各三里，東二門：南曰賓暉，北曰啟明；西二門：南曰金耀，北曰乾通 皆隋唐舊名，宋因之 。皇城門凡七：南面三門，中端門 隋名也。大業二年，自江都還東京御端門，大赦。唐世民入東都，改端門曰閶闔。既而惡其侈靡，命撤端門樓，焚乾陽殿。《唐六典》：皇城南門，中曰順天。隋開皇二年作，初曰唐陽，仁壽初改昭陽，大業初改為端門也。唐武德中，又改曰順天。貞觀四年，擒突厥頡利，上御順天門受俘，即此。神龍初，改曰承天。宋亦曰端門 ，左、右掖門；東面一門宣仁 天寶十四載，安祿山反，其將田承嗣等陷東京。封常清與戰於都亭驛，兵敗，退守宣仁門；又敗，乃自禁苑外牆西走。又《唐六典》：東城在皇城之東，其門東曰宣仁，南曰承福。後唐同光四年，將東巡汜水，騎兵陳於宣仁門外，步兵陳於五鳳門外，郭從謙等遂作亂 ；西面三門，中開化，南麗景 《六典》：洛城南門西有麗景夾城，自此潛通上陽宮 ，北應福 《六典》：西面二門：南曰鹿麗，北曰宣耀。此蓋宋制 。京城門凡十：南面三門，中定鼎 隋曰建國。《隋書》：東都南面三門，中曰建國。《六典》：唐平王世充，焚建國門 ，東長夏，西厚載；東面三門，中建春 隋曰建陽，亦謂之太陽。大業九年，楊玄感遣弟玄挺分道攻東都，東都兵拒之於白司馬阪，兵敗，玄挺遂直抵太陽門。《宋志》謂為羅門，誤也 ，南永通 《唐志》作羅門 ，北上東 隋曰上陽，亦曰上春。楊玄感攻東都，屯上春門。大業十三年，李密攻金墉，陳兵北邙，南逼上春門。唐改為上東。安祿山遣田承嗣等犯東京，封常清與戰於上東門，兵敗，東都遂陷 ；西面一門關門；北面二門，東延喜 《唐史》：昭宗天祐二年，敕改東都延喜門曰宣仁 ，西徽安 皆隋唐舊名也。又《隋志》：東都有三市，東市曰豐都，南市曰大同，北市曰通遠。大業十三年，李密屯洛口，遣兵入東都外郭，燒掠豐都市。《舊唐書》：都城內有東西二市，縱橫各十街，街分一百三坊，每坊縱橫三百步，開東西二門 。自靖康以後，銅駝荊棘、黍離麥秀之悲，千秋一轍。山川岩壑之奇，都邑宮闕之盛，止以發嗜古者之唏噓云爾！ 
　　洛陽縣 附郭。周下都也。在洛水北，故曰洛陽。秦為三川郡治。漢河南郡亦治焉。東漢改洛為雒。魏復為洛陽縣。晉及後魏皆因之。隋遷郡治河南縣，並移縣郭下。唐神龍二年，改洛陽曰永昌。唐隆元年，復舊。宋熙寧五年，省入河南縣。元祐初，復置。金人以河南縣省入洛陽。今因之。府城周不及九里，有門四：東建春，西麗景，北旺喜，南長夏。編戶八十八里 。 
　　○洛陽故城 在府東北二十里。周公遷殷頑民於此，是為成周。《春秋》昭二十六年，天王入於成周。三十二年，諸侯城成周。班固曰：晉合諸侯於狄泉，以其地大成周之城，居敬王也。戰國時，亦曰洛陽。秦封呂不韋為洛陽十萬戶侯，後置三川郡，治洛陽。漢亦為河南郡治。後漢都此，改洛為雒。魚豢曰：漢火德，火忌水，故去水而加隹也。魏復改為洛。魏於行次為土，土，水之牡也，故除隹而加水。晉仍為洛陽。永嘉以後，城郭宮闕，大都蕪沒。後魏太和十七年，始營洛陽。景明二年，司州牧廣陽王嘉請築洛陽三百二十三坊，各方三百步，從之。三年，洛陽宮室始成。永安二年，梁陳慶之送元顥北還，入虎牢，魏主子攸北渡河，入河內，顥入洛陽宮。未幾，敗滅。東魏遷鄴，改置洛陽郡。西魏大統三年，遣獨孤信等趣洛陽，至新安，東魏高敖曹自洛引兵北渡河，信進據金墉城。四年，東魏侯景等圍信於金墉，悉燒洛陽內外官寺民居，存者十二三。及邙山之戰，兩軍互相傷敗，宇文泰留長孫子彥守金墉而還。高歡來攻，子彥棄城走，焚城中室屋俱盡，歡毀金墉而還。未幾，魏將是雲寶復襲取洛陽。九年，宇文泰敗於邙山，西入關，洛州復為東魏所取。隋開皇初，廢洛陽郡。大業初，移洛陽入新都郭內。《洛陽記》：魏晉時，城中有銅駝街，在宮南，旁有汶陽里 。 
　　河南故城 在府城西北。周之王城，亦曰郟邑。《春秋》桓七年，王遷盟、向之民於郟。襄二十四年，齊人城郟，是也。自平王以後，十二王皆都此。敬王始遷洛陽，至赧王復居王城。秦置三川郡。漢為河南縣，屬河南郡。後漢、魏、晉皆屬河南尹。《晉•地道志》：河南城去雒城四十里。後漢建武二年，遣馮異代鄧禹定關輔，車駕送至河南。晉永嘉五年，劉聰遣呼延晏等寇洛陽，比及河南，晉兵前後十二敗，遂至洛陽。後魏太和十七年，如河南城，遂定都洛陽，縣仍屬河南尹。東魏遷鄴，改為宜遷縣，徙置河南郡於此。隋初郡廢。大業初，改營新都，仍曰河南縣。唐因之。垂拱二年，以明堂成，改合宮縣。神龍初復故，三年，仍曰合宮，旋又復舊。宋亦曰河南縣。金人省入洛陽。○永昌廢縣，《唐書》：垂拱四年，分河南、洛陽置，治都內道德坊，在洛水側。神龍三年廢。又來庭廢縣。唐天授三年，分洛陽縣置，治都內從善坊。龍朔元年廢 。 
　　金墉城 故洛陽城西北隅也。魏明帝築城，南曰乾光門，東曰含春門，北有門，又置西宮於城內。嘉平六年，司馬師廢其主芳，遷於金墉。延熙二年，魏主禪位於晉，出舍金墉城。晉楊後及愍懷太子至賈后之廢，皆徙金墉。永康二年，趙王倫篡位，遷惠帝自華林西門出居金墉城，改曰永昌宮。其後每有廢置，輒於金墉城內。大寧三年，後趙將石生保金墉，劉曜遣劉岳等攻之，不克。咸和三年，劉曜攻石生於金墉，為石勒所敗。八年，後趙石朗舉兵於洛陽討石虎，虎攻朗於金墉，金墉潰。永和十一年，桓溫收洛陽，屯故太極殿前，尋徙屯金墉，置戍而還。興寧二年，為燕所陷。太和五年，秦王猛克洛陽，使鄧羌戍金墉。太元九年，復歸晉。隆安初，姚興遣姚崇寇洛陽，河南太守夏侯宗之固守金墉，崇不能克。久之，始陷。義熙十二年，劉裕伐秦，前鋒至成皋，秦將趙玄勸姚固守金墉，以待西師之救，金墉不下，晉必不敢越我而西。不聽，遣軍迎戰，軍敗，出降。元熙初，劉裕使王康保據金墉。宋景平元年，為魏所陷。元嘉八年，遣到彥之等北伐，下河南，留杜驥守金墉，為河南四鎮之一。既而後魏將安頡自委粟津濟河來攻，驥南遁。魏太和十七年，如金墉城，經營洛都。十九年，金墉宮成。《洛陽志》：金墉城有瑤光寺。魏太和中，廢后馮氏。延昌末，太后、高氏皆徙居於此。西魏大統四年，東魏高歡因宇文泰自邙山西遁，克金墉，毀其城。後周建德四年，周主自將攻金墉，齊將獨孤永業拒卻之。隋大業十三年，李密攻金墉，不克。明年，密大敗世充於鞏城，乘勝進據金墉。唐初，以洛陽縣治故金墉城。貞觀六年，移入郭下，金墉遂廢 。 
　　含嘉城 在東都城北。隋含嘉倉城也。王世充與李密戰，敗於鞏北，奔還東都，屯含嘉城。又唐武德三年，世民伐王世充，世充使其子玄恕守含嘉城。開元中，亦置含嘉倉於此。又有寶城。《隋志》：在洛陽羅郭內，自為一城，附於宮城東南。《六典》曰：即皇城也，以內有寶城朝堂而名。唐兵攻王世充，世充遣其弟世偉守寶城。皇城之南又有南城，皇城之東又有東城，東城之東則為曜儀城。王世充以唐兵來攻，使其兄世惲簡較南城，子玄應守東城，道恂守曜儀城，是也。○伐惡城，在今城東。齊天保五年，於洛陽西南筑伐惡城、新城、嚴城、河南城，因巡四城以挑魏師，魏師不出 。 
　　新城 府南七十五里。古戎蠻子邑。戰國時謂之新城。張儀曰：秦攻新城以臨周郊，是也。又城渾言於楚，以新城為主郡。《史記》：秦昭王七年，拔新城。十三年，白起攻新城，敗韓、魏之師於伊闕。二十三年，與魏王會宜陽，與韓王會新城。二十五年，復與韓會新城。又漢二年，漢王至洛陽新城，三老董公遮說處也。漢惠帝四年，置新城縣，屬河南郡。晉因之。隆和初，桓溫遣鄧遐救洛陽，進軍新城。後魏仍屬河南郡。東魏置新城郡於此。隋初郡廢。開皇十八年，改縣曰伊闕，以伊闕山為名，屬伊州。大業初，屬河南郡。二年，發江都，自伊闕入東京。唐亦曰伊闕縣。貞觀十五年，校獵伊闕，因幸嵩陽。宋熙寧五年，廢為伊闕鎮。杜預曰：新城縣東南有蠻城，即戎蠻子故邑也 。 
　　高都城 在新城西南。《史記》蘇代說韓相國以高都與周者，《竹書紀年》梁惠成王十七年，東周與鄭高都是也。其南七里有阝垂亭。阝，音審。《左傳》文七年，周甘蜀敗戎於阝垂。《水經注》：來儒之水，出於半石山西南，流徑大石山，又西至高都城東，西入伊水 。 
　　前城 在府西南五十里。《左傳》昭二十三年，子朝之亂，司徒丑以王師敗績於前城，既而晉箕遺、樂徵、右行詭濟師取前城。服虔曰：前，讀為泉，即泉戎地，在伊闕南。僖十一年，揚拒、泉皋、伊洛之戎，同伐京師，入王城，焚東門。杜預云：伊闕北有泉亭，揚拒、泉皋，皆戎邑也。泉皋，即前城矣。又故洛城西南有戎城，則伊洛之戎也。○甘城，在府西南二十五里。周襄王弟子帶之故邑，亦謂之石城。又有蒯亭。《左傳》昭二十四年，子朝之亂，其黨尹辛攻蒯。王隱曰：河南縣西南有蒯鄉 。 
　　城 府西北十八里故苑中，西臨水。《左傳》定八年，周大夫儋翩叛，單子伐城，即此。漢置城縣，屬河南郡。晉省。西魏大統四年，東魏侯景圍金墉，宇文泰赴救，至城；北齊常山王演於城築戍，以備周師，即故縣也。○解城，在故洛陽城西南。《左傳》昭二十二年，王師次於解。杜預曰：洛陽縣西南有大解、小解。《戰國策》：蘇代謂向壽，公與楚解口地，封小令尹以杜陽。解口，即兩解城也；杜陽，或曰即今關中長安南廢杜陵縣 。 
　　○北邙山 在府北十里。山連偃師、鞏、孟津三縣，綿亙四百餘里，古陵寢多在其上。邙，一作芒。《左傳》昭二十二年，王田北山，即邙山也。魏明帝嘗欲平北邙，於上作台觀，望孟津，以辛毗諫而止。晉太安二年，成都王潁自鄴舉兵內向，帝軍於芒山以拒之。明年，帝自鄴還，濟河至芒山。永和十二年，姚襄為桓溫所敗，奔洛陽北山，即北芒也。元熙初，後魏守將於栗磾游騎在邙山上，窺逼洛陽，劉裕遣兵救卻之。魏太和二十年，命代人遷洛者，悉葬邙山。景明二年，獵於北邙。建義初，爾朱榮自洛還晉陽，魏主餞之於邙陰。永安二年，元顥自河橋敗還，遂南走，洛中諸臣楊津等出迎魏主於北邙。三年，爾朱兆作亂，立長廣王曄於晉陽。明年，將入洛，至邙山，爾朱世隆等脅之禪位於廣陵王恭。普泰二年，高歡自鄴趣洛陽，奉其主朗至邙山，復廢之而立平陽王修。永熙三年，魏主與高歡隙，因發河南諸州兵，大閱於洛陽，南臨洛水，北際邙山。既而歡自晉陽南犯，魏主勒兵屯河橋，以斛斯椿為前驅，陳於邙山之北。西魏大統四年，東魏侯景圍金墉，宇文泰馳救，景解圍去，泰追至河上，景為陳，北據河橋，南屬邙山，既而敗走。東魏武定初，虎牢降魏，魏將宇文泰帥諸軍應之，前軍圍河橋南城，高歡引軍渡河，據邙山為陳，泰尋自瀍曲夜登邙山以襲歡，為歡所敗。明日，復戰，歡敗走。後周保定四年，宇文護等伐齊，軍於弘農，前鋒尉遲迥圍洛陽，宇文憲等軍於邙山。久之，齊將段韶自晉陽馳救，濟河至洛陽，登邙阪，觀周軍形勢，與周軍遇於太和谷，周師敗遁，自邙山至水三十里中，軍資器械，彌滿山澤。隋大業九年，楊玄感圍東都，代王侑自長安使衛文赴救。文度瀍水，進屯邙山之陽，與玄感決戰。十三年，李密據洛口，越王侗運回洛倉米入城，分兵屯豐都市、上春門及北邙山，為九營以備密。明年，李密據金墉，擁兵三十萬屯於北邙，東都出兵以拒之，為所敗。唐武德初，王世充攻密偃師，密自金墉引精兵出偃師，阻邙山以待之。世充夜遣二百餘騎潛入邙山，伏溪谷中，及戰，伏兵發，乘高壓密營，縱火焚其廬舍，密眾大潰。三年，世民攻王世充，大軍屯於北邙以逼洛陽。世充出戰，臨水拒唐兵。世民陳於北邙，登魏宣武陵望之，知賊可擊，度水大戰，賊敗走。四年，世民圍東都，竇建德來援，世民分兵圍守世充，自將兵歷北邙抵河陽，趣鞏，軍於武牢，世充不敢出。上元二年，武后祀先蠶於邙山之陽。肅宗上元二年，李光弼自河陽與史思明戰於邙山，敗績。洛陽有事，北邙亦必爭之會矣。金廢主亮嘗更山名曰太平。《志》云：太和谷，在邙山東垂。魏宣武陵，北魏主恪陵也，亦曰景陵，在邙山上，近府城西北隅 。 
　　闕塞山 在府西南三十里。亦曰龍門山，亦曰伊闕山，一名闕口山，一名鐘山，又為龍門龕。《志》云：山之東曰香山，西曰龍門。大禹疏以通水，兩山對峙，石壁峭立，望之若闕，伊水歷其門。《左傳》昭二十六年，晉知躒、趙鞅帥師納王，使女寬守闕塞。又定六年，鄭伐周闕外，即伊闕之外也。《戰國策》：秦攻魏將犀武，軍於伊闕，進兵攻周，既而犀武敗於伊闕。《史記》：周赧王二十四年，蘇厲謂周君：秦將出塞攻梁。又秦昭王十四年，白起攻韓、魏之師於伊闕。四十一年，將軍攻韓，取陽城、負黍。西周君背秦，與諸侯約從，將天下銳兵，出伊闕攻秦，令秦毋得通陽城。東漢靈帝時，為河南八關之一。《北魏史》：伊闕以南，大山長谷，蠻多居之，魏因以伊川土豪李長壽為防蠻都督。景明初，嘗遣宦者白整鑿二佛龕於龍門，其後宦者劉騰復鑿一龕，皆高百尺，用功數十萬。又正始初，魏主幸伊闕。熙平初，胡太后作石窟寺於伊闕口，極土木之美。武泰初，群盜李洪攻燒鞏以西，闕口以東，將軍費穆敗洪於闕口南，遂平之。隋大業九年，楊玄感作亂，圍東都，分兵守伊闕道。唐初討王世充，史萬寶自宜陽南據龍門。其後武后居東都，數游龍門。建中四年，李希烈叛，游兵剽掠至伊闕。元和十一年，淮西叛，屢犯東畿，防禦兵屯伊闕以備之。宋祁曰：伊闕，洛陽南面之險也。自汝、潁北出，必道伊闕，其間山谷相連，阻阨可恃。元末，土民桀黠者，往往置寨於此，西連商洛，東出汝、潁，隨地立名，多至數十。徐達收中原，次第平定。又龕澗，在闕塞山中。後唐同光三年，獵於白沙；明日，宿於伊闕；又明日，宿潭泊；又明日，宿龕澗；明日，還宮。其地皆在闕塞旁。又有八節灘，在龍門下 。 
　　城山 在府西北五十里，東連孟津縣界。舊名替亭山，瀍水所出。又秦山，在城西南二十五里，俗傳此山為秦頭魏尾，因名。又谷口山，在城西南三十里，谷水出焉，亦曰孝水。○八將山，在城西三十里。《志》云：唐尉遲敬德與單雄信等八將戰於此，因名 。 
　　委粟山 府東三十里。曹魏景初元年，營圜丘於此。後魏主宏太和十九年，如委粟山定圜丘。又首陽山，在城東北。曹丕黃初三年，表首陽山東為壽陵。其相近者又有覆舟山 。 
　　大石山 在府東南四十里。亦曰大石嶺，一名萬安山。山阿有魏明帝陵，曰高平陵。曹爽從魏主芳謁高平陵，司馬懿因之誅爽。後魏主修永熙末，西遷關中，散騎常侍裴寬不附高氏，逃於大石嶺，即此。○周山，在城南十五里，一名小亭山，下有周谷。山之東麓，有柏亭 。 
　　大谷 府東南五十里。亦曰大谷口。章懷太子賢曰：自嵩陽縣西北出八十五里，對故洛陽城，張衡《東京賦》所云大谷通其前者，亦靈帝時八關之一也。初平二年，孫堅討董卓，進軍大谷，距洛陽九十里。堅蓋軍於登封縣界。王世充置谷州，以在大谷口而名 。 
　　白司馬阪 在府東北三十里，邙山東北垂也。或以為白馬山。後魏孝昌三年，蕭寶寅以關中叛，蕭贊在洛陽聞之，懼而出走，趣白馬山，至河橋，為人所獲。隋大業九年，楊玄感反於黎陽，引兵向洛，使其弟玄挺為先鋒，自白司馬阪逾邙山南入。唐貞觀十一年，河溢壞陝州河北縣，毀河陽中氵單城，帝幸白司馬阪觀之。朱梁開平末，晉王存勖屢破梁兵於河北，全忠懼，引兵屯白司馬阪。又唐主從珂末，以石敬塘將渡河而南，遣將至白司馬阪行戰地，不果 。 
　　郟辱阝陌 在故河南城西。或謂之郟山。《圖經》：郟山在郡西南，迤邐至城北二里曰邙山。周武王定鼎於郟阝，即此 。 
　　○黃河 在府北二十里。自山陝之交，歷潼關北流入閿鄉縣北境，經靈寶、陝州、黽池、新安、洛陽、孟津、鞏縣北而入開封府界。府境諸水，悉入於河。後魏永熙三年，高歡自晉陽舉兵犯洛，魏主勒兵屯河橋，斛斯椿陳於邙山北，請帥精騎夜渡河，掩其勞弊。魏主不許。宇文泰聞之，曰：高歡數日行八九百里，此兵家所忌，當乘便擊之。而主上以萬乘之重，不能渡河決戰，方緣津拒守，長河萬里，捍禦為難，一處得渡，大事去矣。乃遣精騎赴援洛陽。魏主遂西幸。大統四年，宇文泰破東魏侯景於洛北，赴河死者以萬數。今詳見大川黃河及川瀆異同 。 
　　洛水 在府治南十五里。源出陝西商州冢嶺山，經盧氏、宜陽而入縣境，又東經偃師縣，下流至鞏縣北入河。舊有洛水浮橋，在故洛城南五里。司馬懿謀誅曹爽，勒兵屯洛水浮橋。晉永嘉三年，劉淵遣子聰等犯洛陽，聰直逼西明門而屯，涼州將北宮純帥勇士夜襲聰壁，乃南屯洛水。五年，劉聰將呼延晏等寇洛陽，帝具舟洛水，將東走，晏盡焚之。《唐志》：洛水經東都城南面三門，有天津、永濟、中橋三橋。又有寫口，洛城中水於此寫放入洛處也。唐武德四年，王世充出右掖門，臨洛水為陳。唐將王懷文先為世充所獲，引置左右，忽起刺世充，衷甲不入，懷文走趣唐軍，至寫口，世充軍追獲，殺之。開元十九年，浚苑中洛水，九旬而罷。又有韓公堤，在今城南。宋韓縝尹洛時，築此以障洛水。余詳大川洛水 。 
　　伊水 府東南十六里。源出盧氏縣之巒山，下流至偃師縣西入洛。曹魏正始十年，司馬懿閉城門拒曹爽，爽留車駕宿伊水南。晉永和十二年，桓溫北收洛陽，軍至伊水，姚襄拒水而戰，溫擊敗之。後魏景明二年，改築圜丘於伊水之陽，蓋在洛陽城南伊水之北。舊有伊水堰。唐天寶十載，河南尹裴迥自龍門山東抵天津橋，為石堰以遏水處也。《河南志》：今府城南二十五里有伊渠，西南二十五里有洛渠，引二水溉田。蓋舊跡也。宣德初堙塞。弘治六年，復疏浚。明年，築壩閘及子堰游渠，以均水利，民以為便。又府西南二十里有大明渠，分洛渠水以灌田，弘治十一年新開。府西南四十里又有新興渠，亦是時所創，築石壩斷乾水河，引流灌田處 。 
　　瀍水 在府北。源出谷城山，東南流，至故洛城西入洛。漢明帝作千金曷於故河南縣城東十五里，蓋堰、洛之水會於瀍水，而經洛陽城北，謂之千金渠，又東南合於陽渠，至偃師縣東而入洛雲。《水經注》：瀍水出河南城縣北山，東與千金渠合，又東過洛陽縣南，又東過偃師縣南，又東入於洛。後魏永熙末，高歡自晉陽引兵渡河，魏主以五千騎宿於瀍西，遂西奔。東魏天平末，侯景圍魏將獨孤信於金墉，宇文泰軍至瀍東，景等解圍去。又武定初，宇文泰圍河橋南城，高歡至河北，泰退軍瀍上，既而留輜重於瀍曲，距歡營四十里，襲歡軍於北邙，不克。隋楊玄感作亂，圍東都，衛文自長安赴救，渡瀍水與玄感戰。皆在今城東北隅 。 
　　澗水 在府西。源出澠池縣之白石山，東流經新安縣東而合水。水出澠池縣南山中陽穀，東北流經新安縣南，又東而與澗水會，自是遂兼水之稱。又東歷故洛陽城廣莫門北，又東南出上東門外石橋下，而會於洛水。此魏晉以後之水也。周時澗水本在王城西入洛，故《洛誥》云：澗水東，瀍水西。周靈王時，、洛斗，毀王宮，亦在王城西。自此澗水更名水。《水經注》：河南城西北水之右有石磧，磧南出為死，北出為湖溝。魏太和七年，暴水，流高三丈，此地下，停流以成湖渚，造溝以通水，東西十里，決湖以注瀍水。然則水入瀍而經城北，自元魏時始也。隋開通濟渠，自西苑引、洛水達河，又自板渚引河通淮，而水道復一變。《唐六典》：東都苑中，、洛二水會焉。《通典》云：水經東都西苑中入洛。貞觀十一年，大雨，水溢入洛陽宮。開元八年，、洛溢入上陽宮，畿內諸縣田廬盪盡。是也。又北齊河清中，段韶敗周軍，自邙山追至水。唐天復四年，朱全忠劫車駕遷洛陽，自陝而東，憩於水，尋發水入宮。水蓋即澗水矣 。 
　　孝水 在府西二十里。出谷口山，本名谷水。晉王祥臥冰於此，因改為孝水，北流入於水。西魏大統四年，東魏圍金墉，宇文泰自關中赴救，別將莫多、婁貸文請擊泰前鋒，夜遇西魏將李弼等於孝水，敗死。高齊時，常山王演於此築孝水戍，以拒周師。○甘水，在城西南四十里。源出宜陽縣鹿蹄山，東北流經故甘城，又北入於洛水 。 
　　千金曷 在府城北。《洛陽記》云：在河南縣城東十五里，舊堰水入洛陽城。晉河間王將張方逼洛陽，決千金曷，京師水碓皆涸，是也。永嘉初，李矩為汝陰太守，與汝南太守袁孚修洛陽千金曷，以利漕運。晉咸和三年，劉曜攻後趙將石生於金墉，決千金曷以灌之。唐初，羅士信伐王世充，拔其千金堡。蓋於千金曷傍築堡也。又千金曷，一名五龍曷，亦曰九龍渠，亦曰九曲瀆。後漢建武中，司空王梁引水以溉京都，渠成而水不流。後張純堰洛而通漕是渠，引水歷曷東注。魏文帝使都水使者陳協更修此堰，謂之千金曷；積石為曷而開溝渠五，因謂之五龍渠。太始七年，大水盪壞。晉元康七年，更於西開泄，名曰代龍渠。凡更開二曷二渠，亦曰九龍渠。後魏太和五年，又嘗修治，亦謂之九曲瀆。傅暢《晉書》：河南十二縣薄言陳協鑿運渠，從洛口入，經鞏縣西，注九曲瀆，又西至洛陽東陽門，會於陽渠。是也 。 
　　陽渠 在府東。舊《志》：在故洛陽城南。漢建武二十三年，張純奏穿渠引洛水為漕處也。《洛陽記》以為周公所作。《述征記》：東城有二石橋，舊於王城東北開渠引洛水，名曰陽渠，東流經洛陽，於城東南回通出石橋下，運至建春門以輸常滿倉。《水經注》：上東門外石橋右柱銘曰：陽嘉五年，詔書以城下漕渠，東通河濟，南引江淮，方貢委輸，所由而至，乃作石橋。此即陽渠與水回通處也。唐乾元二年，史思明陷鄭州，西窺洛陽，李光弼去洛而遷河陽。時賊游騎已至石橋，諸將請曰：自洛城而北乎？當石橋而進乎？光弼曰：當石橋而進。部曲堅整，賊不敢逼。又後唐同光四年，李嗣源入汴，帝自汜水西還，至石橋西，置酒悲涕，乃入洛城，即故上東門外之石橋也 。 
　　大陽三渠 在府南十里。舊分洛水以溉田。本一渠，後析為三：中曰中渠，北曰青渠，東曰莽渠，合名大陽。又漕口渠，在城東北。宋開寶九年，幸西京，發卒自洛城市橋，鑿渠至漕口三十五里，以便饋運。又有通津渠，在城南三里。《元和志》：隋大業初，分洛水西北，名千步磧渠，東北流入洛水。○金水河，在城西二十里，自新安縣流入。《志》云：隋時引水繞皇城，因名。下流入澗水 。 
　　金谷澗 在府東北七里。《水經注》：金谷水出太白原，東南流歷金谷，謂之金谷澗，東南流經晉石崇故居。又水自千金曷東，徑門橋東，左會金谷水。晉大寧三年，劉曜督諸將與石虎戰洛陽，屯金谷。夜，軍中無故大驚，士卒奔潰，乃退屯澠池。隋大業九年，楊玄感攻東都，代王侑自長安遣衛文赴救。文鼓行出崤、澠，直趣東都城北，屯於金谷，即石崇之金谷也。太白原，在城西北六十里，即邙山之別阜雲 。 
　　七里澗 在故洛城東二十里。《水經注》：鴻台陂，在洛陽東北二十里。其水東流合於七里澗。晉泰始十年，立石橋於澗上。永寧初，成都王穎還鄴，齊王ぁ送之七里澗。大安二年，穎遣陸機為前鋒，進逼洛陽，長沙王乂討破之，機軍赴七里澗，死者如積，水為不流。又永嘉二年，群盜王彌逼洛陽，不克，引而東，晉將王秉追敗之於七里澗 。 
　　鴻台陂 亦曰鴻池陂，在洛陽故城東二十里。《水經注》：水東經鴻池陂，池東西千步，南北千一百步。漢桓帝永興元年，幸鴻池。元魏時曰洪池。景明二年，咸陽王禧謀為變，夜宿洪池墅，事覺，自洪池東南走，即此。又天淵池，在故洛城內東北隅。《水經注》：水徑洛陽故城北，東歷大夏門下，枝分渠水東入華林園，又東注於天淵池；又東歷故金市南，直千秋門，支流入石逗，伏流注靈芝、九龍池，即曹魏明帝所引過九龍殿前水也 。 
　　翟泉 在故洛陽城中。《左傳》僖二十九年，盟於狄泉。昭二十三年，天王居於狄泉。三十二年，晉合諸侯之大夫於翟泉，城成周。《史記》：景王元年，晉人入敬王，子朝自立，敬王不得入居澤。賈逵曰：澤，邑名，即狄泉也。時子朝據王城，曰西王；敬王在狄泉，曰東王。鄭玄曰：狄泉本在下都城北，時城成周，乃繞狄泉於城內。杜預曰：狄泉，即洛陽內太倉西南池水也。《地道記》：晉時，此水在東宮西北，今堙。○甄官井，在故雒陽城中。甄官掌琢石、陶土之事，晉為甄官署，漢時蓋屬於他署，而井因以名。後漢初平二年，孫堅討董卓，敗之，進至雒陽，得傳國璽於城南甄官井中，即此 。 
　　○漢故宮 在洛陽故城中。《括地誌》：洛陽故城內有南宮、北宮，秦時已有之。漢五年，帝置酒洛陽南宮。後漢建武元年，車駕入雒陽，幸南宮卻非殿，遂定都焉。蔡質《漢儀》：南宮至北宮，相去七里。永平初，帝思中興功臣，圖畫二十八將於南宮雲台。延康四年，孫程等定策立和帝，自德陽殿西鐘下，幸南宮，登雲台，召公卿百僚，是也。其北宮禁門，亦曰省門，又名章台門；北宮北門曰朔平門。省門內有崇玄諸門，門內即德陽殿，又有承明門及溫德等殿。南宮正門即端門，旁有鴻都、盛德、九龍及金商、青瑣諸門。其正殿曰崇德殿，旁為嘉德殿，崇德殿西則金商門也。董卓之亂，南北兩宮，大都焚盪。建安初，駕還洛陽，諸將張揚自以為功，名所葺南宮正殿曰揚安。及曹丕篡位，營洛陽宮。初居北宮，起建始殿，朝群臣，又於其北建崇華殿。曹睿青龍三年，始於漢南宮崇德殿故址起太極、昭鼎諸殿；又是年，崇華殿災，乃更作九龍殿，引水過殿前。其北宮南又有式乾、顯陽諸殿，及太后所居曰永寧宮。皇后宮中殿曰含章殿，東宮門曰承華門。又於太極殿前作總章觀，高十餘丈，門曰閶闔，以象天門。晉武都洛，大抵因之。永嘉之季，劉曜陷洛，復成灰燼。及後魏南遷，大營宮室，魏晉之舊次第修復。其後爾朱始禍，東西戰爭。東魏天平二年，遣高隆之盡撤洛陽宮殿，運其材入鄴，自是故址漸成蓁莽。及隋改營都邑，而滄桑益不可問矣。○永安宮，在漢北宮之東，中有候天台，亦漢置 。 
　　洛陽宮 在故宮城內。隋大業所建。其正殿曰乾陽殿，殿南門曰紫微，宮門門闕曰紫微觀；其別宮曰景華宮。《隋史》：宮城南面為應天、興教、光政三門。興教之內曰全昌門，其北曰章善門；光政之內曰廣運門，其北曰顯福門。大業十四年，東都立越王侗，王世充專政，使其黨守章善、顯福二門，既遂幽侗於含涼殿。唐武德四年，平洛陽，故宮遂廢。貞觀中，復治之。永徽以後，營繕益密。其正殿曰乾元，即隋乾陽故址也。武后垂拱四年，毀之，改營明堂。開元五年，復故。十年，仍改為明堂。二十五年，復為乾元殿。二十七年，復曰明堂。明堂西則武成殿也。其別殿台館在宮內者，凡二十五所。又上陽宮，在宮城西南隅，南臨洛水，西距水，東接宮城，北連禁苑，門殿皆東向，正門曰提象，正殿曰觀風，內有別殿亭館凡九所。上陽之西，隔水為西上陽宮，虹梁跨，行幸往來，皆高宗龍朔後所置。武后嘗居東都，興修益廣。及天寶倦勤，漁陽亂作，車駕不復東巡，宮室漸廢。天祐初，朱全忠繕修舊宮，逼帝遷洛，未幾，全忠篡奪。開平三年，亦徙居洛陽宮。後唐都洛，未遑改作。石晉遷汴，至於宋季，宮闕猶存唐舊。及女真、蒙古播毒中華，而故宮鞠為茂草矣。《東都記》：洛陽宮城，西北出曰洛城西門，其內曰德昌殿；殿南出曰延慶門，又南曰韶暉門，西南曰洛城南門，其內曰洛城殿。龍朔初，與群臣、外夷晏於洛城門。武后載初二年，策貢士於洛城殿，或以此為夾城內別宮也 。 
　　禁苑 在府西。隋大業初，筑西苑，周二百里，內為海，周十餘里，作蓬萊、方丈、瀛州諸山，高出水百餘丈，台觀殿閣，羅絡山上，向背如神；北有龍鱗渠，縈紆至海內，緣渠作十六院，門皆臨渠。十三年，李密攻東都，每入苑，與隋兵連戰。唐曰禁苑。《六典》：禁苑在皇城之西，北距北邙，西至孝水，南帶洛水支渠，、洛二水會於其間；苑牆周回一百二十六里，東距上陽宮七里；西面四門：南曰迎秋，次游義，次籠煙，北靈溪。《兩京記》：東都苑，隋曰會通苑，又改為芳華苑，東面十七里，南面三十九里，西面五十里，北面二十里。義寧二年，唐世子建成等援東都，軍於芳華苑，東都閉門不出，李密出軍爭之，小戰，各引去。苑內有青城宮，隋齋宮也，亦曰青城堡。唐武德二年，行軍總管羅士信攻王世充，夜入洛陽外郭，焚清化里，既又拔青城堡。三年，世民攻洛陽，軍於北邙，世充陳於青城宮，世民亦置陳當之。武德四年，世民移軍青城宮，世充自方諸門出，憑故馬坊垣塹，臨水以拒唐兵，為世民所敗。方諸門，都城西出禁苑之門也，唐亦為青城宮。又明德宮，亦大業初建于禁苑中。唐貞觀十年，作飛山宮。十一年，幸明德宮。是年，以洛水漂溢居民廬舍，乃廢明德宮及飛山宮之玄圃苑，以給洛人之遭水患者。顯慶二年，改明德宮監為東都苑南面監。五年，作入關宮，尋改曰合璧宮。調露初，又作宿羽、高山等宮，尋又作翠微宮。凡離宮亭館共一十四所。又苑中有三陂：一積翠、二月陂、三上陽，以、洛二水泛溢，故為三陂以防之。隋大業二年，集四方散樂於東京，門之於芳華苑積翠池側。唐貞觀十一年，宴洛陽西苑，泛積翠池。十二年，獵於洛陽苑。開元二十年，幸東都，晏百官於上陽東洲。二十四年，河南尹李适之復修三坡，、洛始無泛溢之患。天寶以後，亦曰西苑。建中四年，李希烈以淮西叛，圍鄭州，游騎西至彭婆，留守鄭叔則入保西苑，苑中有九曲池，即隋龍鱗渠也。天祐二年，朱全忠盡殺昭宗諸王子於此 。 
　　上林苑 在今府城東，後漢所置苑也。桓帝屢幸上林，靈帝亦嘗幸焉。又廣成苑，在府南。《後漢•郡國志》新城縣有廣成苑。延熹中，帝屢校獵廣成。又光和五年，狩於廣成苑。○顯陽苑，在故雒陽城西。後漢桓帝延熹二年作。中平六年，袁紹等誅宦官，董卓自顯陽苑急進至城西，聞帝在北，因與公卿奉迎於北邙阪下 。 
　　華林園 在故洛城內東北隅，與宮城相接。有東西二門，魏文帝所起，亦曰芳林園。《水經注》：大夏門內東際側城，有景陽山在芳林苑西北，魏明帝景初元年所起土山也。齊王芳即位，始改芳林曰華林。按：太和元年，王朗言華林天淵，足展游晏，則華林之名久矣。內有天淵池，池中有魏文帝九花叢殿。後魏太和十九年，游華林園，觀故景陽山。二十年，宴群臣及國老庶老於華林園。二十一年，魏主將入寇，講武於華林園。景明二年，魏主游北邙，聞咸陽王禧謀變，自華林園還宮，既而擒禧送華林都亭，是也。正始初，以北海王詳得罪，遣左右郭翼開金墉門出諭旨，衛送華林園。魏主子攸建義初，詔自孝昌以來，有冤抑無訴者，悉集華林東門，當親理之。明年，元顥自河橋敗走，魏主復入洛，居華林園。東魏天平二年毀。○濯龍園，在故洛陽城中，近北宮，中有濯龍池，後漢時為游宴之所。又直里園，在故城西南隅，亦後漢所作。靈帝光和二年又造畢圭、靈崑苑，並在宣平門外。初平二年，董卓逼車駕西遷，卓留屯畢圭苑中，是也。又有西林、西遊等園，後魏熙平以後，置於宮旁為游宴處 。 
　　三王陵 在府西。《水經注》河南縣西南柏亭東北有周景、悼、敬三王陵。隋義寧二年，李密圍東都，世民赴救，東都不應，引還，設伏於三王陵以待之，東都將段達來追，敗去。○原陵，在故洛城西北二十五里，漢光武陵也。《帝王世紀》：在臨平亭東，西望平陰，大河繞其北。又顯節陵，明帝陵也，在富壽亭西北，去故洛陽城三十七里。東漢凡十陵，俱在洛陽之郊。初平二年，孫堅討董卓，自陽人進軍大谷，卓與戰諸陵間，敗走 。 
　　大谷關 在縣東南大谷口。又皋門關，在故洛城門上，亦曰皋門橋，晉惠帝建，潘岳《西征賦》所云秣馬皋門者也。《唐志》作高門關。○龍門關，即府西南龍門山口，今有河南衛軍戍守也 。 
　　褚氏聚 在故洛城南。《左傳》昭二十六年，子朝之亂，王宿褚氏。杜預曰：洛陽南有褚氏亭，又有唐聚。昭二十三年，尹辛敗劉師於唐。○上程聚，在故洛城西南。古程國，《史記》重黎之後伯休父之國也。關中有程地，所謂文王自程徙豐者，故此曰上程 。 
　　士鄉聚 在故洛城東。東漢初，馮異與更始將武勃戰於士鄉下，斬之。又有樊濯聚，在故雒城北，東漢清河王慶母宋貴人葬處。○圉鄉，在故洛城東南。《左傳》昭二十二年，子朝之亂，單氏伐東圉。杜預曰：洛陽東南有圉鄉 。 
　　孔城防 在故伊闕縣東南。魏收《地形志》：天平中，置新城郡，治孔城防，屬北荊州。西魏大統四年，權景宣與李延孫會攻孔城防，拔之。後周天和四年，盜殺周孔城防主，以其地入齊。蓋周、齊相攻之境也。杜佑曰：孔城防，伊闕縣東南故城是 。 
　　石樑塢 在故洛城東，洛水北。晉永嘉末，將軍魏浚聚流民屯洛北石樑塢，劉琨在并州，承制假浚河南尹。建興初，劉曜攻陷之。大寧三年，後趙將石生據金墉，劉曜遣將劉岳攻之，岳拔孟津、石樑二戍。未幾，石虎圍岳於石樑，尋拔之。孟津戍，胡氏曰：時置於河陰 。 
　　豆田壁 在故洛城東。晉太安二年，成都王穎引兵內向，帝幸偃師，舍於豆田，是也。胡氏曰：滎、洛之間，有麻田、豆田，大抵因人所種藝而名。姚襄與苻秦將李歷戰於麻田，襄大敗，其地亦在洛陽、成皋間也 。 
　　張方壘 在故洛城西七里。晉齊王ぁ將張方所築，後遂為戍守之所。永嘉五年，劉聰遣呼延晏等寇洛陽，晏留輜重於張方故壘，是也 。 
　　彭婆鎮 在府東南九十里，又東入汝州界之臨汝鋪。唐建中四年，李希烈畔圍鄭州邏騎西至彭婆。《金人疆域圖》洛陽有彭婆鎮。《郡志》：府東南四十五里即彭婆鎮，東南七十里為白沙鎮 。 
　　平樂觀 在故洛城上西門外。漢靈帝初平五年，講武於平樂觀下。又袁紹誅宦官，促董卓進兵屯平樂觀。魏嘉平六年，詔司馬昭自許昌西擊姜維，魏主芳幸平樂觀以臨軍。隋末，李密自洛口向東都，敗隋兵於平樂園，即故平樂觀也。時在東都之東十五里。胡氏曰：漢魏平樂觀，在洛城西，隋營新都，改為平樂園，在都城之東。○平望觀，在故洛城華林園東南，天淵池水徑其南，魏所置也。太和四年，改曰聽訟觀。陸機云：洛陽城有三市九觀。三市者，一曰金市，在舊宮西大城內；二曰馬市，在城東；三曰羊市，在城南。九觀曰臨商、凌雲、宣曲、廣望、閬風、萬世、修齡、總章、聽訟，皆在宮中：皆魏晉時置。又玄武館，在北邙山之尾，直故洛城北。曹魏立玄武館於邙垂，是也。高貴鄉公自元城入即位，至玄武館，即此。元城，今北直大名府屬縣 。 
　　宣武場 在故洛城大夏門東北，其南有宣武觀。晉河間王之亂，帝自十三里橋還軍宣武場。《水經注》：大夏門東宣武觀，憑城結構，南望天淵池，北矚宣武場。是也 。 
　　凌雲台 在故金墉城之西。《水經注》在洛陽城中金市之東，魏文帝黃初三年築。苻秦置戍於此。晉大元八年，丁零翟斌叛秦，舉兵新安，慕容鳳等歸之，敗秦兵，克凌雲台戍，是也。又東晉末，劉裕誅除宗室，宗室多逃亡在河南，司馬順明率眾保凌雲台，即此。《寰宇記》：故洛城東有雲台，今地名水南保，即漢明帝圖中興二十八將處。誤。○周公台，在故洛陽縣治東，相傳周公所作。李密據金墉，築寢室於台後。又龍虎台，在今城東，李密攻東都時，築此以閱武 。 
　　天津橋 在府西南洛水上。舊為洛水橋，在洛陽故城南。後漢時建。魏晉因之。後魏正光初，時方強盛，於洛水橋南御道東作四館，道西立四里，有自江南來降者，處之金陵館，三年之後，賜宅歸正里；自北夷降者，處燕然館，賜宅歸德里；自東夷降者，處扶桑館，賜宅慕化里；自西夷降者，處崦嵫館，賜宅慕義里。永安三年，遣高乾等東歸濟州，招集鄉曲，魏主親送之河橋，即洛水橋也。隋大業初，遷都，以洛水貫都，有天漢之象，因建此橋，用大船，連以鐵鎖，南北夾起四樓，名曰天津。李密破回洛倉，遂燒天津橋。唐武后長壽中，始命李德昭石為岸。開元二十年，又改造焉。廣平王入東都，陳兵於天津橋南。宋建隆二年，留守向拱重修，以巨石，基址甚固，橫亙洛水，為都城之勝 。 
　　洛中橋 在天津橋東。武后時，李德昭所造。其東有利涉橋。上元二年，韋弘機移中橋南當長夏門，廢利涉橋，人以為便。《宋會要》：西京端門前，唐《洛陽圖》有四橋，曰水、曰黃道，在天津橋北；曰重津，則在南；橋西十里有石堰曰分洛。自唐以來，引水入小河，東南入伊。又有蔣橋，舊《志》：在城西水上。後唐應順初，潞王從珂自陝趣洛，至蔣橋，百官班迎，即此。○萊市橋，在府城東，亦唐所置。宋開寶九年，郊祀西京，詔發卒五千，自洛城萊市橋鑿渠抵漕口三十五里，饋運便之，其後導以通汴 。 
　　十三里橋 在府東。自洛陽故城西至橋十三里，因名。晉太安二年，成都王穎自鄴，河間王自關中，皆舉兵內向，帝如十三里橋，既而還軍宣武場，舍於石樓，屯於河橋；將張方尋攻洛陽，為長沙王乂所敗，退屯十三里橋。石樓驛，在故洛城東北 。 
　　夕陽亭 在府西南。董卓為何進所召，引軍至河南，復遣種劭止之，卓還軍夕陽亭。又晉賈充出鎮長安，荀勖、馮篏等餞送於夕陽亭，劭子謂「晉室之禍，成於夕陽亭之一言」者也。唐時亦為餞送之所，更名河亭。《志》云：今洛陽縣治東南有周南驛 。 
　　夾馬營 在府東北二十里。朱梁開平初，置營於此，有指揮使掌之。後因而不廢。宋太祖誕生焉。真宗時建為應天寺，後又改為發祥寺 。 
　　白馬寺 在故洛城西。漢明帝時建，中國僧寺蓋始於此。唐垂拱初，武后復修之。乾元二年，史思明取洛陽，畏李光弼在河陽，不敢入宮，退屯白馬南，又築月城於河渚以備光弼。唐末，置白馬頓於此。朱溫乾化二年，自洛陽至白馬頓，尋渡河，至武陟，是也。胡氏曰：河渚在河陽南岸 。 
　　永寧寺 在故洛城內。元魏熙平初，胡太后建於宮側，極土木之美。《水經注》：渠南流出大尉、司徒兩坊間，水西為永寧寺，有九層浮圖，高百丈，最為壯麗。永安三年，爾朱兆入洛陽，執魏主子攸，鎖於永寧寺。永熙三年，永寧浮圖災，既而高歡入洛，魏主西遷，歡舍於永寧寺。○漢王寺，在府東十七里。隋楊玄感作亂，遣其弟積善將兵，自偃師南緣洛水西入，東都遣達奚善意拒之，善意渡洛南，營於漢王寺，旋潰還 。 
　　偃師縣 在府東七十里。北至孟津縣三十五里，東北至懷慶府溫縣八十五里，東南至登封縣九十里。帝嚳所都，古亳邑也。亦曰西亳，成湯都焉，為三亳之一。又盤庚自耿徙此，改號曰殷。周武王伐紂，回師息戎，因名偃師。秦屬三川郡。漢置縣，屬河南郡。晉併入洛陽。隋開皇十六年，復置。大業十三年，李密攻偃師，不克，即此。唐仍屬洛州。今城周六里有奇，編戶三十六里 。 
　　○亳城 縣西十四里。古西亳也。《史記》：自契至湯八遷，湯始居亳，從先王居。孔安國曰：契父帝嚳居亳，湯自商丘遷焉，盤庚亦徙都之。春秋時為鄭地。《左傳》哀十一年，公會諸侯伐鄭，同盟於亳城北。《漢志》偃師有屍鄉，湯所都。《水經注》：屍鄉，故湯所居，亦曰湯亭。今在縣西三十里，亦曰屍氏。《左傳》昭二十六年，子朝據王城，劉人敗王城之師於屍氏。漢初，曹參還擊秦將趙賁於屍北，破之，謂屍鄉北也。又田橫乘傳詣洛陽，至屍鄉廄置，遂自剄。今有田橫墓。又《晉太康地記》：屍鄉南有亳坂，東有桐城，太甲所放處；亦曰桐宮，湯墓在焉 。 
　　緱氏城 縣南二十里。古滑國。《春秋》僖二十年，鄭人入滑。僖三十三年，秦人滅滑。晉呂相絕秦，曰：殄滅我費、滑。杜預曰：滑國都於費，今緱氏也。昭二十二年，子朝之亂，晉師軍於侯氏，即緱氏矣。戰國時為東周之邑。《史記》：秦昭王四十六年，攻韓緱氏、藺，拔之。宋白曰：古緱氏城，在今城南二十里。漢始置縣，屬河南郡，武帝嘗幸此。晉仍為緱氏縣，屬河南郡。太安二年，成都王穎自鄴入犯，帝幸緱氏，擊穎將牽秀，走之。後魏太和十七年，並洛陽。天平初復，亦屬河南郡。東魏改屬洛陽郡。隋開皇十六年，廢。大業初，復置，仍屬河南郡。唐貞觀六年，省。上元二年，復屬河南府。宋熙寧初，省入偃師。藺，林氏曰：在緱氏南，故韓邑也 。 
　　胥靡城 在縣東南四十里。《左傳》襄十八年，楚伐鄭，侵費、滑、胥靡。後亦為周邑。昭二十六年，子朝之亂，敬王入於胥靡，次於滑。定六年，鄭伐胥靡，乘周大夫儋翩之亂也。晉使閻沒戍周，且城胥靡，即此 。 
　　○緱氏山 在縣南四十里。一名覆釜堆，相傳周靈王太子晉升仙之所。又百丕山，在縣南五十里。漢和帝永元十六年，幸緱氏，登百丕山，是也。縣西南三十五里又有半石山，合水出焉。○首陽山，在縣西北二十里。杜佑曰：夷齊葬於此，舊有周公廟。後魏普泰初，爾朱世隆為爾朱榮立廟於首陽山，因周公舊廟而為之，廟成，為火所焚 。 
　　景山 在縣南二十里。《商頌》景員維何，謂此山也。又懊來山，在縣東南五十里。唐高宗太子弘葬此，曰恭陵，改山為太平山。天佑初，朱溫弒昭宗，葬於此，名曰和陵。○鳳台山，在縣東二十里，接鞏縣界。本名訾王山，宋天聖八年，建太祖太宗真宗會聖宮於上，改名鳳台山 。 
　　○洛水 在縣南五里。自洛陽縣流入，又東北至鞏縣境。隋大業九年，楊玄感作亂，自汲郡南渡河，使其弟積善自偃師南緣洛西入，攻洛陽。縣東北有塔兒灣。明初，徐達取河南，自虎牢進至塔兒灣，是也 。 
　　伊水 在縣西。自洛陽縣流入，合於洛水。上有望江台，相傳周劉康公所築。○合水，在縣西南，出半石山。《水經注》：合水北徑合水塢，又東北注於公路澗，俗訛為光祿澗。又有劉澗，亦出半石山東，西北流經劉聚而注於合水，又北入於洛 。 
　　通濟渠 在縣南，故陽渠也。隋時嘗修導之，亦曰通津渠。王世充自東都出兵擊李密，至偃師，營於通濟渠南，作三橋於渠上，即此 。 
　　通山溝 在縣西北三十里。深二丈，闊百尺，南起邙山，北通孟津。昔以邙山澗谷之水併流入洛，每遇霖潦，輒至泛溢，因為此溝導之入河，故曰通山。《圖經》邙山在縣北三里 。 
　　○延壽關 在縣南三十五里。晉永康二年，齊王ぁ舉兵許昌，討趙王倫，倫遣兵出延壽關，以拒之。或謂之延壽城。《嵩山記》：王子晉學道於洛鹿澗，澗旁有靈星塢，即延壽城 。 
　　劉聚 在故緱氏城南十五里，三面臨澗，甚險固。周畿內劉子國也。昭二十三年，王室亂，單子、劉子以王如劉。《括地誌》雲即劉累故城，似誤。又西南有鄔聚。《左傳》隱十一年，王取鄔、劉之田於鄭。庄二十年，王及鄭伯入於鄔，遂入成周。昭二十四年，子朝入於鄔。或謂之鄔鄉。杜預曰：緱氏縣西南有鄔聚，西北有劉亭 。 
　　柏谷塢 在縣東南十五里。《水經注》：洛水東經偃師縣南，又東徑柏谷塢。戴延之《西征記》：塢在川南，因高為塢，高十餘丈。義熙十二年，劉裕伐秦，軍至成皋，秦姚鎮洛陽，遣趙玄屯守柏谷塢，毛德祖擊敗之。元熙初，司馬楚之避劉裕，逃亡河南，屯柏谷塢。元魏景明二年，咸陽王禧謀為變，事泄，自洪池東南走，濟洛，至柏谷塢，追兵擒之。東魏武定初，高季密以虎牢降魏，宇文泰率軍應之，至洛陽，遣于謹攻柏谷，拔之。隋大業十四年，李密圍東都柏谷，降密。又《宋書》：武帝西征，營於柏塢，西有三壘，相連如鎖，名鎖鈎壘雲 。 
　　袁術固 縣西南三十五里。漢末，袁術所築，四周絕澗，迢遞百仞，廣四五里，有一水淵而不流，即公路澗也。隋大業二年，設緱氏縣於公路澗西，憑岸為城雲。○仙人山寨，在縣南境。又有神頂山寨。皆元末土豪屯結處 。 
　　石闕 在縣西二十五里。胡氏曰：偃師西山有漢廣野君酈食其廟，廟東有二石闕。劉裕伐秦，檀道濟等自成皋、虎牢長驅而進，秦姚鎮洛，遣石無諱戍鞏，無諱至石闕，奔還。或作石關，誤也 。 
　　孝義橋 在縣東二十里洛水上。唐天寶七載，河南尹韋濟奏於偃師縣東山下開驛路，通孝義橋。後廢。宋景德四年，於其處造訾店渡橋，詔賜名奉先橋。又首陽驛，在今縣城西 。 
　　河陽倉 在縣北。隋開皇三年，於洛州置河陽倉，即此。○夏台，在縣西。《史記》：夏桀囚湯於此。又韓王二十年，秦敗我師於夏山。或曰即夏台也，夏獄名。《郡志》：台在鞏縣西南，與永安故城相近 。 
　　鞏縣 府東一百三十里。東至鄭州汜水縣六十里，北至懷慶府溫縣二十五里，東南至禹州密縣八十里。周鞏伯邑。戰國時，謂之東周。漢置縣，屬河南郡。晉及後魏因之。東魏屬成皋郡。北齊屬洛州，尋廢。隋開皇十六年，復置。大業初，移縣治洛口，仍屬河南郡。今城周四里有奇，編戶二十九里 。 
　　○鞏城 在縣西南三十里。周鞏伯邑。《左傳》昭二十六年，晉師克鞏，逐王子朝。《爾雅》曰：鞏，固也。四面有河山之固也。《史記》：西周惠公封少子班於此，為東周公。秦庄襄元年，蒙驁伐韓，韓獻成皋、鞏。蓋東周亡於是年也。漢三年，項羽拔成皋欲西，漢兵距之鞏，令其不得西。後置縣於此。隋遷今治 。 
　　訾城 在縣西南四十里。《左傳》昭二十三年，子朝之亂，單子取訾。或謂之東訾。二十五年，子朝之黨尹圉涉於鞏，焚東訾，是也。晉咸和三年，石勒擊劉曜於洛陽，至成皋，卷甲銜枚，詭道兼行，出於鞏、訾之間，即此。亦曰訾聚。《地道記》訾城在鞏縣東，誤。又黃亭，在訾城北三里，有皇水。《春秋》昭二十二年，劉子、單子以王子猛居於皇。杜預曰：即黃亭也 。 
　　城 在縣西南五十八里。周邑也。《左傳》昭二十三年，王師晉師圍郊，郊、潰。杜預曰：郊、，二邑名。今鞏縣西南有地名中，郊與蓋相近。或謂即夏之斟 。 
　　洛口倉城 在縣北十里。隋大業二年，於鞏東南原上築倉城，周回二十餘里，穿三千窖，窖容八千石。亦曰興洛倉。十二年，以盜賊充斥，命移兵守洛口倉。明年，李密說翟讓曰：洛口倉多積粟，去都百里有餘，先無豫備，取之如拾遺耳。遂襲克興洛倉，密稱魏公，命護軍田茂廣築洛口城，方四十里而居之。又臨洛水築偃月城，與倉城相應。既而與王世充戰於洛北，敗走洛南，餘眾東走月城。唐武德三年，世民伐王世充，分遣王君廓自洛口斷其餉道。開元二十一年，復置洛口倉於此。《志》云：今縣東有洛口驛 。 
　　永安城 在縣西南四十里。宋太祖父昭武帝葬於此，曰永安陵。景德四年，割鞏、偃師二縣置縣以奉陵寢，後為永安軍。《志》云：宋景祐中，升永安鎮為縣。自太祖至哲宗八陵皆葬於城西南諸原上。金貞元元年，改芝田縣。元廢縣。今為芝田集。又有南城軍，亦在縣西南。宋紹興二年，岳飛遣諸將收復河南，楊遇復南城軍，張憲復永安軍，是也。金廢 。 
　　王藥城 在縣東北濱河，高齊時戍守處。後周建德四年，宇文憲等入齊境，降拔三十餘城，師還，皆棄不守，惟以王藥城為要害，遣將韓正守之。正以城降齊 。 
　　○に轅山 在縣西南七十里。其坂有十二曲，將去復還，故名。《左傳》襄二十一年，晉欒盈奔楚，過周，王使候出諸に轅。《戰國策》：張儀曰：秦下兵三川，塞に轅、緱氏之口。《史記》：沛公伐秦，南出に轅。漢三年，從に轅至陽城。又樊噲攻に轅，克之。武帝時，淮南王安謀反，欲塞に轅伊闕之道。建武九年，帝幸緱氏，登に轅。靈帝時，為河南八關之一。建安初，曹操奉獻帝遷許，從に轅而東。晉懷帝永嘉二年，群盜王彌自許昌入に轅，敗官軍於伊北，遂逼洛陽，屯於津陽門。三年，劉淵使王彌等復寇洛陽，不克，乃南出に轅，掠豫、兗而東。四年，劉聰使其子粲等犯洛陽，粲出に轅，掠梁、陳、汝、潁間。五年，劉曜、石勒等陷洛陽，勒引兵出に轅，屯許昌。後魏永安二年，元顥入洛，繼而敗於河橋，輕騎南走，自に轅南出至臨潁，為人所殺。唐武德二年，討王世充，王君廓攻に轅，克之。世充遣將魏隱來救，為君廓所敗，遂東徇地，至管城而還。四年，王君廓與世充將單雄信等相持於洛口，世民援之，至に轅，雄信等遁去。乾符元年，黃巢侵逼東都，詔發兵守に轅伊闕河陰、武牢。孔穎達曰：に轅山在緱氏縣東南三十里，道路險阨，自古為控守處 。 
　　寒戰山 在縣東南五十里。其山陡峻，臨玉仙河，經者戰懼，因名。又趙封山，在縣東南四十里。《志》云：宋種茶於此而封固其地，因名。○青龍山，在縣南四十里宋太祖永昌陵東。其尾接洛河者曰龍尾山，在縣南三里。又有神尾山，在縣東北。宋元豐初，都水丞范子淵議引洛入汴處也。又黑雲山，在縣西南六十里，相傳湯禱雨處 。 
　　橫嶺 在縣東三十里，接汜水縣界。李密據興洛倉，隋遣東都兵討之，又使虎牢鎮將裴仁基自汜水西入以掩其後，密分兵伏橫嶺下以待仁基，是也。又百花谷，在縣東南三十餘里，接汜水縣西境。裴仁基討李密，失期不進，屯於百花谷，旋降密。○窯嶺，在縣西南八十里，宋時常置寨於此 。 
　　岑原丘 在縣西北三十里。《水經注》：山臨大河，下有穴，謂之鞏穴，潛通淮浦，北達於河，直穴有渚，謂之鮪渚。東晉永和十年，故魏降將周成反，自宛襲洛陽，河南太守謝施，自洛陽奔鮪渚，是也 。 
　　○黃河 在縣北十里。洛水流合焉，又東入汜水縣界 。 
　　洛水 在縣北二里。流六里，至洛口入河。《續漢志》註：洛在鞏縣東北三十里，大康五弟於此。《左傳》昭元年，晉趙武自鄭還，王使劉定公勞趙孟於潁，館於洛。杜預曰：洛在鞏縣南，水曲流為。晉大興初，滎陽太守李矩使郭誦救趙固於洛陽，屯洛，誦遣其將耿稚夜濟河襲劉粲，大敗之。大寧三年，後趙石虎敗劉曜將劉岳於洛西，蓋在洛口西也。後魏永熙末，高歡自晉陽引軍渡河，眾議欲守洛口死戰，魏主不能從。隋末，李密據洛口，越王侗使諸軍擊密，夾洛水相守。既而王世充與密相持於洛水上，屢為密所敗。義寧二年，世充擊密於洛北，敗之，遂屯鞏北。復渡洛擊密，軍敗，溺者甚眾。《郡縣誌》：洛水東北過鞏縣東，又北入河，是為洛。自隋以前，縣與成皋中分洛水為界，西則鞏，東則成皋。隋築洛口倉，而鞏與成皋之界相錯矣。《唐•五行志》：開元五年，鞏縣大水，壞城邑，損民居數百家。洛水入河之處，即洛口也，與大河清濁異流，焉殊別，亦名什谷雲 。 
　　谷水 在縣北。亦謂之什谷，即洛口也。《元和志》：洛水東經洛，北對琅邪渚入河，謂之洛口。亦名什谷。《史記》：張儀說秦，下兵三川塞什谷之口。徐廣曰：什口，尋口也。尋，亦作。水，一名溫水。《括地誌》：溫泉水即源，出鞏縣西南四十里，謂之南，亦曰上；至鞏洛渡北，東入洛，謂之北，亦曰下。《一統志》：偃師縣東北十四里有溪，旁有蓮池，夏寒冬暖，即源矣。又市河，在縣東一里；青龍河，在縣西南五十里，皆源出青龍山，繞流分注，下流入於洛河 。 
　　長羅川 在縣西南。源出汜水縣之方山，西北流入縣界，又西北過訾城東北而入洛，謂之羅口。隋大業十三年，李密自羅口襲興洛倉，破之；又密將張善相為伊州刺史，據襄城。自襄城北出羅口，即長羅川口矣。○飲馬溝，在縣東七里，俗傳呂布軍虎牢，飲馬於此 。 
　　石子河 縣東南二十里。《水經注》：洞水出南溪石泉，世亦名之為石泉水，過鞏東坎聚西，而北入洛。蓋即石子河也。李密取興洛倉，隋劉長恭帥東都兵討之。長恭度洛水，陳於石子河西，南北十餘里。密陳兵於石子河東，擊長恭，大敗之。又王世充與密相持，夾石子河而軍，世充為密所敗。或謂之王仙河。○神堤渠，在縣北三里，中低而四圍高，常橫流為患。永樂十六年，縣丞華胥開此渠而水患息 。 
　　九曲瀆 在縣西，即洛陽之千金曷。晉永康二年，趙王倫敗，其子虔自河北還，至九曲，聞亂，棄軍歸里第。○榮澗，杜預曰：在縣西。《左傳》昭二十二年，景王崩於榮氏，澗蓋在邑傍。又明溪泉，在縣西南。昭二十二年，晉賈辛軍於明溪泉，謀定王室也 。 
　　五社津 在縣北五里。大河東過鞏北，謂之鞏河，有五社渡，亦謂五社津，又名五度津。更始將朱鮪守洛陽，遣兵度鞏河，攻溫。又建武初，遣將軍耿弇等軍五社津，備滎陽以東，而使吳漢等圍洛陽，是也 。 
　　黑石渡 在縣西南二十五里，洛水津濟處。隋末，王世充與李密相持，世充夜渡洛水，營於黑石。明日，分兵守營，自將精兵陳於洛北。李密渡洛逆戰而敗，復渡洛趣黑石。世充還救，為密所敗。元至和初，陝西諸王闊不花等討燕帖木兒之亂，進至鞏縣黑石渡，大敗河南兵，遂克虎牢，聞上都已陷而還，入自巡簡司 。 
　　○轅關 在に轅山上。陸機《洛陽記》：洛陽四關，南有に轅。杜預曰：緱氏東南有に轅關。又大栗樹關，在縣東南三十里，崎嶇險阻，元置，今廢 。 
　　坎聚 在縣東南。《春秋》僖二十四年，周襄王避子帶之難，出及坎，國人納之。杜預曰：在鞏縣東。《晉•地道記》：縣南有坎聚 。 
　　石窟寺 在縣西南洛水北。隋末，王世充與李密相持，世充渡洛水逼倉城，為營，與密戰於石窟寺東，敗還。○天堂山寨，在縣東南；又有鹿耳、雞翎、凌青、黑山等山寨，俱元季鄉豪屯聚處 。 
　　孟津縣 府東北五十里。東北至懷慶府孟縣四十里，西北至懷慶府濟源縣七十里。漢平陰縣地，屬河南郡。魏晉時為河陰縣地。唐為河清縣地，仍屬河南府。宋移河清縣治白坡鎮。金又徙而東十里，治孟津渡，改孟津縣；又升為陶州，州旋廢。元仍曰孟津縣。明時嘉靖十七年，圮於水。二十五年，始遷今治。舊無城，今增築，周三里有奇。編戶二十九里 。 
　　○孟津舊縣 在縣東二十里。周武王伐紂，師渡孟津，是也。漢為平陰縣地。晉屬河陰縣。唐屬河清縣。宋亦為河清縣地。金人徙置孟津縣於此。前朝因之，並置巡司。嘉靖中，又徙今治，仍置孟津巡簡司於舊縣治。舊《志》：縣北去孟縣三十里 。 
　　平陰城 在今縣東一里。舊《志》云：城在故洛陽城東北五十里。《左傳》昭二十二年，子朝之亂，晉籍談帥師軍於陰，即平陰也。二十三年，晉師在平陰，是矣。其地亦為津濟處。沛公北攻平陰，絕河津南，戰洛陽東。漢二年，南渡平陰津，至洛陽。後置平陰縣，屬河南郡。《十三州志》：縣在平津大河之間，故名。更始將朱鮪遣兵攻溫，自將數萬人攻平陰，是也。魏文帝改曰河陰，仍屬河南郡。晉因之。永嘉五年，帝以洛陽危困，欲東幸倉垣，而衛從不備，使傅祗出詣河陰，治舟楫，不得進而還。既而洛陽陷，祗建行台於河陰。後魏仍屬河南郡。太和十八年，如河陰規方澤。二十年，營方澤於河陰。武泰初，爾朱榮立子攸於河陽，百官奉迎於河橋，榮遣騎入洛，執太后及幼主釗送河陰，沉之於河。魏收《志》：河陰縣，晉置，太宗並洛陽，正始二年復。元象二年，又分置河陰郡治此。其後周武帝攻齊，拔河陰大城，是也。隋初郡廢。仁壽末，漢王諒舉兵并州，遣其將余公理下河內，詔史祥拒之於河陰。祥具舟南岸，公理屯河陽，亦聚兵當之。祥簡精銳於下流潛濟，公理敗走。大業初，縣廢。王世充復置，又置平州治焉。唐武德四年廢。開元二十年，始割汜水、滎澤二縣地置河陰縣，非復平陰舊地矣。《通典》河陰舊城，北對河陽岸，即此 。 
　　小平城 在今縣西北。《漢志》河南郡有平縣。武帝封劉遂為侯邑，城中有高祖講武場。舊《志》云：漢平陰縣城北有河津，曰小平津。津上有城，靈帝時河南八關之一也。袁紹誅宦官，中常侍張讓等將帝步出門，至小平津，讓等投河死。帝夜從小平津步至雒舍。雒舍在邙山之北，驛舍也。晉永嘉末，傅祗保盟津小城，或曰即小平津。建興末，劉聰將趙固以洛陽歸晉，聰遣劉粲以步騎十萬屯小平津，逼洛陽。隆和元年，慕容遣其將呂護屯河陰，進攻洛陽，桓溫遣軍赴救，護退守小平津，中流矢而死。後魏太和二十年，講武於小平津。又武泰初，爾朱榮舉兵南向，胡太后遣費穆屯小平津拒之，穆遁還。《水經注》：小平津，亦曰河陽津 。 
　　武濟城 在舊縣東。舊傳周武王伐紂，由此濟河，故名。東魏築城於此，為戍守處。周建德四年，大舉伐齊，宇文憲拔武濟，進圍洛口，拔東西二城，是也 。 
　　回洛城 在舊縣東。《唐志》河陽關南有回洛城。東魏大象初，侯景邙山之戰，諸軍皆北渡河橋，万俟洛獨勒兵不動，魏人畏之而去，高歡因名其所營地曰回洛。隋大業二年，於其地置回洛倉，倉城周回十里，穿三百窖。十三年，李密遣兵襲回洛東倉，破之。既而據回洛倉，大修營塹以逼東都。隋段達等出兵拒之，戰於倉北，隋兵敗走。未幾，達等復陳於回洛倉西北，密戰敗，奔還洛口。尋敗隋兵，復取回洛。武德三年，世民攻王世充，分遣懷州總管黃君漢自河陰攻回洛城。君漢遣其將張夜乂以舟師襲回洛，克之。世充使其子玄應來攻，不克，乃築月城於其西，留兵守之。《隋紀》雲回洛倉置於洛陽北七里，似誤 。 
　　○破陵 在縣西。隋大業中，楊玄感圍東都，屈突通奉詔馳救，自河陽濟河，軍於破陵。胡氏曰：破陵，近洛城東北 。 
　　硤石 在縣西二十里，亦黃河津濟處。晉永嘉末，魏浚率流民數百家，保河陰之硤石。後魏永安二年，爾朱榮奉魏主子攸討元顥，自馬渚西硤石夜渡，亦河陰之硤石也 。 
　　○黃河 在縣北五里。河北即懷慶府孟縣界，又東入鞏縣境。《志》云：舊縣治西有護民、永安二堤，當黃河漫流。又有羅家灘、在縣西北十五里；又西為楊家灘、柳灘、杏園灘及耕子、馬墳二灘，俱在黃河中 。 
　　委粟津 在縣西，黃河渡處也。劉宋元嘉七年，後魏將安頡自委粟津濟，攻宋金墉，守將杜驥南遁，遂克之 。 
　　高渚 在縣西，亦黃河津渡處。北魏胡太后之亂，爾朱榮舉兵至河內，迎長樂王子攸於洛陽。子攸潛自高渚濟河，會榮於河陽。亦曰雷陂。爾朱兆聞庄宗誅爾朱榮，自汾州引兵南下，破丹谷軍，趣洛陽，從河橋西涉渡。《洛陽伽藍記》曰：渡處即雷陂也。亦曰[A212]陂津。普泰二年，爾朱度律等攻鄴，敗還，斛斯椿等先據河橋拒之，度律等不得入，西走[A212]陂津，為人所獲，是也。胡氏曰：[A212]陂津，在河橋西。丹谷軍，見山西澤州 。 
　　馬渚 在縣西，近故洛城北，亦黃河渡處也。後魏永安二年，爾朱榮奉魏主子攸南討元顥。顥列兵沿河固守，北軍無船，不得渡。伏波將軍楊В與其族居馬渚，自言有小船數艘，求為鄉道。榮遂命爾朱兆等縛林為筏，自馬渚西硤石夜渡，襲擊顥子冠受，擒之，顥軍遂潰。三年，爾朱世隆犯洛陽，李苗募人從馬渚上流縱火船焚河橋，世隆北遁。○陶渚，在縣北，大河中渚也。河流經此，有三渚之名。晉永嘉末，劉聰子粲攻晉故司徒傅祗於三渚，即此。詳見重險河陽三城 。 
　　○河橋 在縣北。晉杜預所建。詳見重險河陽三城 。 
　　橫水店 在縣西。唐寶應元年，僕固懷恩討史朝義，陳於橫水。賊立柵自固。懷恩陳於西原以當之，遣驍騎回紇並南山，出柵東北夾擊之，賊大敗。又轉戰於昭覺寺、石榴園、老君廟，皆敗之。賊人馬相蹂踐，填滿尚書谷。《金人疆域圖》孟津縣有橫水店、昭覺寺諸處，應在河北岸 。 
　　文家寺 在縣南。宋建炎二年，翟進復西京，遂襲兀朮於河陽，敗還。又帥韓世忠等戰於文家寺，復敗走。金人遂復入西京。○觀兵台，在舊縣治東。相傳武王觀兵於此。一名選將台 。 
　　宜陽縣 在府西南七十里。西至永寧縣百二十里，北至新安縣六十里，東至登封縣百八十里，南至嵩縣百二十里。周為召伯聽訟之所。漢宜陽縣地，屬弘農郡。晉及後魏因之。後魏孝昌初，置宜陽郡。東魏天平初，置陽州。四年，州降於西魏。後周明帝二年，改置熊州。隋初郡廢。大業初州廢，縣屬河南郡。義寧初，復置宜陽郡。唐初，改郡曰熊州，改縣曰福昌。貞觀初，州廢，以縣屬州，六年，又徙州治此。顯慶初，州廢，縣屬洛州。後唐改為福慶縣。宋復曰福昌。熙寧五年，省入壽安縣。元祐初，復置。金以福昌縣屬嵩州。正隆後，改壽安為宜陽縣。元初，以福昌廢入。明仍之。今城周四里有奇，編戶六十八里 。 
　　○宜陽城 在縣東北十四里，韓城也。蘇秦說趙曰：韓弱則效宜陽，宜陽效則上郡絕。說韓曰：韓西有宜陽、商阪之塞。張儀曰：秦攻新城、宜陽，以臨二周之郊。又說韓曰：秦下甲據宜陽，斷韓之上地。蘇代曰：秦起乎宜陽而觸平陽。皆謂此也。又周王曰：宜陽城方八里，材士十萬。故甘茂亦云：宜陽，大縣也。秦惠文王三年，拔韓宜陽，既而韓復取之。又武王四年，使甘茂伐宜陽，五月而不拔，大起兵拔之。蓋澠池、二崤，實皆在宜陽境內，為控扼之要地。孔氏曰：宜陽，韓之大郡，伐取之，三川路乃通。漢置縣於此。光武降劉盆子，積甲宜陽城。晉太安二年，河間王舉兵關中，遣其將張方趣洛陽。長沙王乂使皇甫商將兵拒之於宜陽，為方所敗。永嘉三年，劉淵遣其子聰等寇洛陽，長驅至宜陽，弘農太守垣延襲敗之。未幾，淵復遣子聰自宜陽寇洛陽。周、齊時，為東西必爭之所。後周天和四年，遣宇文憲等將兵趣宜陽，築崇德等五城。五年，齊斛律光救宜陽，屢破周軍，築統關、豐化二城而還。六年，周宇文純復取宜陽等九城，斛律光引兵爭之，與周師戰於宜陽城下，取周建安四戍。四戍，亦在宜陽城側。隋義寧二年，唐公淵遣世民等救東都，東都不應，引還。東都將段達來追，世民敗之，逐北至城下，置新安、宜陽二郡，留兵戍之而還 。 
　　福昌城 今縣治。杜佑曰：即故乙合塢。晉永嘉末，魏浚屯洛北石樑塢，族子該聚眾屯一泉塢。大興初，談始自宜陽帥眾南遷新野。蓋其地險固可憑也。《水經注》：洛水經盧氏縣南，又東過一合塢南。城在川北原上，高二十丈，南北東三箱，天險峭絕，惟筑西面，即為全固，因名乙合塢。《晉書》：一泉塢，在宜陽西南洛水北原上。又名乙泉戍。慕容時，戍此以備秦。晉太和四年，燕慕容垂奔秦，乙泉戍主吳歸追之至閿鄉，是也。宇文周時，亦置重兵於此以備齊。唐初移宜陽縣於此，改曰福昌。○洛水城，在縣西北。東魏置南澠池縣，屬金門郡。後周改曰昌洛縣，屬熊州。開皇末，改為洛水縣。大業初廢 。 
　　壽安城 在縣東南二十里。舊《志》：在洛陽西南七十里。後魏置甘棠縣，屬新安郡。隋仁壽四年，改曰壽安。義寧初，移治九曲城，屬熊州。唐貞觀七年，復移治此，改屬洛州。宋因之。金廢。杜佑曰：高齊孔城防，在壽安縣東南。又興泰城，在縣東南四十五里。隋大業四年，置興泰縣，屬河南郡。隋末廢。唐長安四年，立興泰宮，復析置興泰縣。神龍初，省入壽安。○金門城，在縣西南六十里，以金門山名。後漢延熹二年，以誅梁冀功，封尚書令李瑋為金門亭侯，即此處也。後魏天平初，置金門郡及金門縣。後周廢。《隋志》宜陽縣有故金門郡 。 
　　九曲城 在縣東三十里。高齊置城於此以備周。其地亦曰九阿。《水經注》：洛水自宜陽而東，徑九曲南，其地十里，有阪九曲。《穆天子傳》所謂天子西征，升於九阿，是也。劉句曰：熊州壽安縣，隋義寧元年移治九曲城。唐武德二年，王世充與唐兵戰於九曲，秦叔寶等來降。三年，熊州總管史萬寶邀敗王世充子玄應於九曲，是也。○柏谷城，在縣南，後周所置以防齊。《北史》：高齊武成初，斛律光出洛陽，擊斬周將曹回公，柏谷戍主薛禹生棄城走，光遂取文侯鎮，立柵置戍而還。鎮蓋與柏谷城相近。又天和五年，宇文憲與斛律光爭汾北，齊將段韶等攻周人柏谷城，拔之而還 。 
　　○熊耳山 在縣西百里洛水之北。雙峰競舉，狀如熊耳。東漢建武三年，赤眉震驚，乞降，積甲宜陽城西，與熊耳山齊。唐初李密自桃林畔走南山，盛彥師帥眾逾熊耳山南據要道，弓弩夾路乘高，刀伏於溪谷，曰：俟賊半渡，一時俱發。密至，逆擊斬之。○金門山，在縣西六十里。《九州要記》：金門之竹，可為笙管，一名律管山。後漢金門亭置於此 。 
　　鹿蹄山 縣東南五十里。一名縱山。或謂之非山。唐龍朔元年，畋於非山，是也。非，一作韭。甘水出焉。又女幾山，在縣西九十里。晉張軌少隱於宜陽女幾山，即此。○錦屏山，在縣治南。唐武后幸此，賜名。中有一峰聳出，謂之玉柱。又壽安山，在縣東十三里。隋壽安縣以此名。又南五十餘里有萬安山，唐武后置興泰宮於此 。 
　　○洛水 在縣北一里。自永寧縣流經縣界，又東入洛陽縣境。前朝洪武二十九年，洛河泛溢，漂沒宜陽廬舍，因築防於水側 。 
　　宜水 在縣西五十里。本名西度水。自永寧縣界流經縣西境之宜谷西，又南注於洛。○昌谷水，在縣西九十里，即永寧之刀に川。源出陝州界，東南流入洛。又甘水，出鹿蹄山西，至洛陽縣南而入洛。又汪洋水，在縣西四十里，自澠池縣流入，下流注於洛。○豪水，在縣東。《水經注》：洛水又東與豪水會，源出新安縣密山，南流歷九曲東而南入洛 。 
　　黑澗 在壽安廢縣南。《水經注》：黑澗水出陸渾縣西山，歷黑澗，西北入洛。洛水徑宜陽故城南，又東與黑澗水合。亦曰皂澗。《隋志》：大業初，營顯仁宮，南接皂澗，北跨洛濱，是也。新安別有{白十}澗，非是。○上宜川，在壽安故城西南二十里大安山下。開元十年，幸興泰宮，獵於上宜川，是也。又有方秀川。開元十四年，幸壽安，獵於方秀川 。 
　　○福昌宮 縣西十七里。隋置，後廢。唐顯慶三年，復置，改為蘭昌宮。○顯仁宮，在故壽安城內。隋置，自西京幸東都，以此為中頓。亦曰甘棠宮。唐初討王世充，史萬寶進軍甘棠宮，是也。後仍曰顯仁。貞觀十一年，幸顯仁宮。又興泰宮，在廢壽安縣西南四十里萬安山上。唐武后長安四年置宮，因分壽安置興泰縣。神龍元年廢。○連昌宮，在壽安廢縣西二十九里。唐顯慶三年置 。 
　　趙保鎮關 縣西南三十里。又縣西南百二十里有穆冊鎮關。今俱有巡司戍守 。 
　　張白塢 在縣西北。後漢末，賊將張白騎據此，曹公使龐德破之於兩崤間。西魏大統四年，宇文泰置戍以拒東魏，使權景宣守之。○福昌山寨，在縣南。元末，土豪屯聚於此 。 
　　永濟橋 在縣東十三里。舊《志》：在壽安縣西十七里。隋大業三年置，架洛水上。隋末廢。貞觀八年，修治，造舟為梁，長四十丈，後又易以石柱雲。《河南志》：在新安縣西十七里 。 
　　永寧縣 在府西南二百里。北至澠池縣一百二十里，西北至陝州二百里，東至宜陽縣百二十里，西至盧氏縣百八十里，南至嵩縣百六十里。漢為澠池縣之南境，屬弘農郡。西魏於黃櫨城置北宜陽縣，後改熊耳縣，屬宜陽郡。後周移於劉塢，屬同軌郡。隋徙治同軌城。義寧二年，又移於永固城，因苻堅舊城置縣，曰永寧。唐初復移治同軌城，屬熊州。貞觀初，改屬州，又移治莎柵，後又移治鹿橋驛。顯慶初，改屬洛州。宋屬河南府。金屬嵩州。元屬河南路。今城周四里有奇，編戶六十四里 。 
　　○同軌城 在縣東。西魏置同軌防於此。大統十五年，高澄至洛陽，同軌長史裴寬與東魏將彭樂戰，為樂所擒。後周為同軌郡。隋開皇初廢。《通典》：永寧縣，後周置黃櫨、同軌、永昌三城以備齊。唐武德二年，移縣治同軌城，兼置函州。八年，州廢。又莎柵，亦在縣東。唐乾元、上元間，衛伯玉等屢破史思明將李歸仁於永寧、莎柵之間。寶應初，僕固懷恩等帥蕃漢兵，討史朝義於東京，軍於同軌城 。 
　　崤縣城 在縣北五十里。後魏太和十一年，置縣，屬恆農郡，以三崤山而名。隋大業初，並縣入熊耳。唐初復置。《舊唐書》：武德元年，復置崤縣；二年，屬函州；三年，自石塢移治鴨橋；八年，改屬陝州；十四年，移治硤石塢，改曰硤石縣。《宋志》：熙寧二年，省硤石為石壕鎮。五代劉知遠自太原南下，至陝州，明日至石壕，是也。舊《志》：石濠鎮，在陝州東南九十里 。 
　　龍驤城 在縣西四十里。晉末，龍驤將軍王鎮惡伐秦，嘗軍於此，因名。又縣西三十里有金門塢，或以為金門郡城也 。 
　　○崤山 在縣北六十里。亦曰三崤。崤水出焉，北注於河。《志》以此為東崤。其西崤在陝州東南七十里，峽石故城是其地也。李吉甫云：兩崤相去三十五里。今詳見前名山三崤。○金門山，在縣西南三十里，溪水出焉。《志》云：金門溪水出金門山，北經金門塢，西北流入洛。又有白馬溪水，在今縣東十餘里，水出南山，北入洛。後漢建武二年，強弩偏將軍陳俊轉擊金門、白馬，皆破之，是也 。 
　　陽虛山 在縣西五十里。一名陽峪。黃帝時，倉頡隨帝南巡，登陽虛之山，是也。有玄扈水出焉，流注於洛。又大通山，在縣西五十里，有風穴，擊之如雹聲 。 
　　鵜鶘山 縣西八十里。高峻凌雲，有二峰尤為峻極。山接盧氏縣界，黃城溪水出焉，東南流入洛。○荀公谷，在縣東南，有荀公澗水出南山，東北流入洛。宋元嘉中，龐季明侵魏，入荀公谷，是也。又檀山，在縣西五十里。其山四絕孤峙，上有塢聚，俗謂之檀山塢 。 
　　摩雲嶺 縣西八十里，嶺高入雲。又魚脊嶺，在縣北七十里，以形似名。又縣西四十里有分水嶺，陝州、嵩縣亦俱有之，以泉流分注名也。《志》云：縣西南百二十里有十八盤嶺，接盧氏縣界，一名高門關。又縣西南有角雞尖等洞，舊產銀；馬槽等洞，產青碌。今皆封閉 。 
　　回溪阪 在縣北崤山南。俗名回坑，長四里，闊二丈，深二丈五尺。更始初，王莽遣九虎將東擊漢兵，至華陰回溪，據隘自守，為漢兵所敗。又建武三年，馮異與赤眉戰，敗，奔上回溪阪。杜佑曰：自漢以前，入崤之道皆由此。曹公西討，惡其險，乃更開北道。鄭康成雲洛陽北險，西有降谷者，即回溪也。○崤底，在縣西北七十里，即崤谷之底也，亦曰崤阪，一名澠池。馮異大破赤眉於此，光武勞之曰：始雖垂翅回溪，終能奮翼澠池，是也。今有崤底關。明初，置巡司於此。今革 。 
　　○洛水 在縣南五里。自盧氏縣流入，至縣東六十里而入宜陽縣境。亦曰永寧川。○刀に川，在縣東北三十五里。源出陝州界，下流經宜陽縣界，入洛水。一名昌河，亦曰昌谷水。又有大宋川，在縣東北二十里，源出縣北八十里之橫塘山，至宜陽縣境，注於洛水，即宜水矣 。 
　　宣利渠 在縣西南三里。又有新興渠在縣西二里，萬箱渠在縣西一里，龍頭渠在縣西四十五里。皆分洛水以溉田，甚為民利 。 
　　○崎岫宮 在縣西五里。又縣南二十三里有蘭峰宮。皆唐高宗顯慶三年置 。 
　　鵜鶘關 在縣西鵜鶘山谷，唐所建也。今廢。○高門關，在縣西十八盤嶺上。又縣西八十里有崇陽鎮關。俱有巡司。《志》云：縣西六十里有松陽關，尤險阨 。 
　　鹿橋驛 在今縣城東。又東有柳泉驛。唐制，三十里一驛。史朝義部將執史思明於鹿橋驛，囚之於柳泉，既而殺之。《志》云：今宜陽縣西三十里有柳泉，即置驛之所。又金門橋，在縣南，以金門山而名 。 
　　新安縣 府西七十里。北至懷慶府濟原縣百四十里，西至澠池縣九十里，南至宜陽縣六十里，西南至永寧縣百六十里，西北至山西垣縣百四十里。戰國時西周地。秦曰新安。漢置縣，屬弘農郡。晉屬河南郡，後魏太和十二年，置新安郡。十九年罷為縣。天平初復置郡。周置中州，尋廢。隋初郡廢。開皇十六年，置州於此。仁壽四年，州廢，又廢新安入東垣縣。大業初，復為新安縣，屬河南郡。義寧二年，仍置新安郡。唐初，復置州。貞觀初，移州治澠池縣，新安改屬洛州。後因之。今縣城周三里有奇，編戶十八里 。 
　　○新安城 在今縣西。《括地誌》：秦新安故城，在今澠池縣東十二里。項羽夜擊，坑秦卒二十餘萬人於新安城南，蓋在其地。是後東徙。後漢建武二年，赤眉自三輔引而東，帝遣軍分屯宜陽、新安，以要其還路。晉永寧二年，河間王舉兵長安，罪狀齊王ぁ，遣其將張方趣洛陽，軍新安。大寧二年，石勒將石生擊斬劉曜、河南太守尹平於新安。東魏天平四年，魏獨孤信取新安，逼洛陽。隋義寧初，劉文靜等出潼關，克弘農郡，遂克新安以西。唐為州治。武德二年，王世充圍州，刺史任瑰拒卻之，是也 。 
　　東垣城 在縣東。晉太元十一年，苻丕敗奔東垣，謀襲洛陽，晉將馮該自陝邀擊，斬之，即此。元熙元年，時劉裕將篡，宗室多逃亡在河南，司馬道恭自東垣帥三千人屯金墉城西。《宋志》：晉末，河南領東垣、函二縣。魏收《志》新安郡有東垣縣。《隋志》：仁壽四年，廢新安入東垣。大業初，改東垣曰新安。唐武德初，仍置東垣縣，屬州。四年省 。 
　　八關城 在縣東北。後漢靈帝中平元年，以黃巾亂，京師震動，置八關都尉。杜佑曰：函谷為八關之首，故此城總名八關城。○白起城，在縣西三十里。相傳白起嘗屯兵於此，因名 。 
　　○缺門山 在縣西三十里。一名扼山。山阜不相接者里余，水經其間。唐乾元二年，郭子儀自相州潰還，至河陽，軍中相驚，又奔缺門，即此。時有缺門營，以山名也。開元八年，契丹寇營州，發關中卒援之，宿缺門，營水上。夜半，山水暴至，萬餘人皆溺死。○慕容山，在縣治後，相傳慕容垂嘗屯兵於此。又青要山，在縣治西北三里，一名強山，或謂之密山，豪水出焉 。 
　　八特阪 在縣東。《水經注》：澗水經新安縣東南，東北流，經函谷東阪東，謂之八特阪。晉大寧三年，石虎與劉曜將劉岳相持於石樑，曜自將救岳，虎率騎逆戰，劉曜將劉黑大破虎將石聰於八特阪，是也 。 
　　○水 在城南。自澠池縣流入，又東合澗水，入洛陽縣界。《水經注》：水出弘農澠池縣，又東徑新安故城南，又東徑千秋亭，又東徑缺門山。是也。○澗水，亦自澠池縣流入，徑縣東而合水 。 
　　慈澗 縣東三十里。《水經注》：少水出新安南山中，控引眾流，積以成川，東流注於，世謂之慈澗。隋大業九年，楊玄感圍東都，分兵守慈澗道。唐武德三年，羅士信圍慈澗，王世充使其子玄應救之，敗卻。是年，世民討王世充，士信將兵圍慈澗，既而世民自新安進至慈澗，世充拔慈澗之戍歸洛陽，是也。又有皂澗，在縣東三里，注於水 。 
　　○函谷新關 在縣東二里。漢元鼎三年，樓船將軍楊仆數有戰功，恥為關外人，上書乞以家財東徙關，武帝為徙於此。三國魏正始元年，關廢。周主邕保定五年，以函谷關城為通洛防，置中州，鎮函谷。《郡縣誌》：新安縣城，本名通洛城，周武帝將東討，令尉遲綱築此以臨齊境。《志》云：今縣治西有函谷關驛。又縣西八里為義昌遞運所，縣東三十里為慈澗遞運所 。 
　　硤石堡 在縣東四十里。《水經注》：水自新安故城東經千秋亭南，其亭壘石為垣，世謂之城也。又東經雍谷溪，回岫縈紆，石路阻峽，故有硤石之稱。唐武德四年，羅士信討王世充，拔其峽石堡，是也 。 
　　澠池縣 在府西百六十里。西至陝州百三十里，西北至山西平陸縣五十里，東南至宜陽縣百三十里，北至山西垣曲縣百二十里。本韓地，後屬秦。漢景帝中〔元〕二年，置縣，屬弘農郡，以縣在崤澠間，故名。曹魏徙治蠡城。晉因之，仍屬弘農郡。後魏置澠池郡。後周置河南郡。大象中，廢郡，以縣屬洛州。隋因之，尋移治大塢城。義寧二年，屬宜陽郡。唐初，屬州。貞觀初，移州治焉。三年，又移縣治雙橋，即今治也。顯慶初，州廢，縣屬洛州。宋屬河南府。金置韶州。元至元八年，省州，復為縣。明因之。今縣城周八里有奇，編戶二十八里 。 
　　○澠池城 在縣西南。自曹魏以後，縣徙治不一。隋移治大塢城，即此城也。其秦漢時故城，亦在今縣西。張儀說趙：秦有敝甲凋兵，軍於澠池。秦二世二年，章邯追敗陳涉將周文，文走次澠池。後漢中平末，董卓為何進所召，軍至澠池。初平二年，董卓為孫堅所敗，自雒陽卻屯澠池，聚兵於陝。堅入洛陽，分兵出新安、澠池間以要卓。既而卓使董越屯澠池，引還長安。晉永興三年，東海王越等遣軍迎車駕於關中，以周馥為司隸校尉，假節督諸軍屯澠池。永嘉四年，劉聰遣子粲等寇洛陽，自大陽濟，敗監軍崔邈於澠池，長驅入洛川。此皆故澠池也。唐光啟初，蔡州賊秦宗權將孫儒攻東都，留守李罕之兵少食盡，棄城，西保澠池，即今澠池縣 。 
　　蠡城 在縣西四十里。宋白曰：澠池，舊理蠡城。曹魏賈逵為澠池令，治此。姚秦以弘農太守戍焉。劉裕伐秦，王鎮惡進軍澠池，遣毛德祖擊擒秦將尹雅於蠡城，是也。今縣治西有蠡城驛。《水經注》：蠡城南對金門塢，塢屬永寧縣，以洛水為界。○俱利城，在縣西。舊《志》云：縣西十二里有東、西俱利城，二城相去止一里。相傳秦昭王會趙惠文王處，雲秦、趙俱利也。又有會盟台。《志》云：秦、趙會盟於此 。 
　　○廣陽山 在縣東北三十里。一名澠池山。《郡縣誌》：澠池，故韓地。秦攻商君，殺之於鄭澠池。鄭，即韓矣。翼奉曰：成周右阻澠池，漢景帝始因崤澠之地以目縣。又韶山，在縣北三十里，金人以此名州。縣東北三十里又有田山，山平可種。○白石山，在縣東北二十三里，澗水所出。據《水經注》，以為即廣陽山 。 
　　○水 在縣南十里。源出三崤東馬頭山之陽穀。《水經注》：<dfn class="unicode-pua" style="border: 1px solid orange; background: yellow; font-style: normal; cursor: help;" title="此處原字符使用了Unicode私有區編碼而無法識別，請協助查實修正。原字符為：，請注意在不同系統中的顯示可能完全不同。Node-count limit exceeded">�水出澠池縣蟠冢社{{Node-count limit exceeded|}}陽穀，東北流，歷澠池川，或謂之彭池；又東徑秦、趙二城南，又東入新安縣界。亦謂之澗{{Node-count limit exceeded|}}水。唐開元十五年，澗{{Node-count limit exceeded|}}溢，毀澠池縣，是也。○天池，在縣南。貞觀十八年，畋於澠池之天池。《水經注》：熊耳山際有池，池水東南流入洛，水側有一池，世謂之黽池。天池，蓋近宜陽西北境 。 
　　○紫桂宮 在縣西五里。唐儀鳳四年置。調露二年，改曰避暑宮。永淳初，又改曰芳桂宮。明年，廢萬泉、芳桂、奉天宮，高宗遺詔也 。 
　　南村關 在縣西北九十七里。有濟民渡，路通山西垣曲縣，設巡簡司以守之。義昌鎮，在縣東四十里。《志》云：漢三老董公於此遮說漢王為義帝發喪，因名。今為義昌驛 。 
　　登封縣 在府東南一百四十里。東至禹州密縣八十五里，北至鞏縣有百三十里，南至汝州九十里。古陽城也。禹避舜子於陽城，即此。《世本》言禹都陽城，誤也。漢武帝元爵元年，分陽城置崇高縣，屬潁川郡。東漢省入陽城縣。後魏太和十三年，置堙陽縣。東魏天平初，又於縣置中川郡。後周郡廢。隋開皇六年，改縣曰武林。八年，又改曰輸氏。大業初，改曰嵩陽，屬河南郡。王世充置嵩州於此。唐初因之。貞觀三年，州省。十七年，省縣入陽城。永淳初，復置，旋省。光宅初，仍置嵩陽縣。登封元年，改今名。神龍初，復曰嵩陽，旋復故，屬河南府。今城周四里有奇，編戶四十四里 。 
　　○陽城廢縣 在縣東南四十里。《河南志》：在縣東二十八里。本周之潁邑。《左傳》昭元年，晉趙孟自鄭還，周景王使劉定勞孟於潁。九年，晉梁丙、張{{Node-count limit exceeded|}}率陰戎伐潁。陰戎，即陸渾之戎也。戰國初，屬鄭，謂之陽城。《史記》：鄭君乙十一年，韓伐鄭，取陽城。秦亦為陽城縣。陳勝，陽城人也。二世三年，沛公自洛陽東還，至陽城。漢二年，漢王使韓襄王孫信急擊韓王鄭昌於陽城，昌降。漢置縣，屬潁川郡。東漢永平六年，幸陽城。初平二年，袁術表孫堅領豫州刺史，屯陽城。袁紹尋遣周昂為豫州刺史，襲奪堅陽城，堅擊昂，走之。晉仍為陽城縣，屬河南郡。義熙十二年，劉裕伐姚秦，使新野太守朱超石等趣陽城。後魏正光中，復置。孝昌二年，置陽城郡。隋開皇初，郡廢。十六年，置嵩州於此。仁壽四年，州廢。大業初，縣屬河南郡。唐初，仍置嵩州。貞觀三年，州省，縣仍屬洛州。登封初，改曰告成縣。神龍初，復曰陽城，旋復曰告成。天祐二年，更名陽邑。後唐復故。五代周顯德五年，省入登封縣。《志》云：城中有測景台，周公定此地為土中，立土圭測景，漢唐皆因之。○康城廢縣，在故陽城南，後魏所置。隋仁壽四年，廢入陽城縣 。 
　　潁陽城 縣東南八十里。本秦邑。沛公南攻潁陽，屠之，封祭遵為潁陽侯。又漢置潁陽縣，屬潁川郡。章帝封馬防為侯邑。建初八年，幸潁陽，是也。晉省。後魏復置，仍屬潁川郡，尋屬陽城郡。東魏屬中川郡，後周省入堙陽縣。唐載初元年，分河南伊闕、嵩陽地置武臨縣。開元十五年，復曰潁陽，仍屬河南郡。宋因之。金廢為鎮 。 
　　綸氏城 在縣西七十里。《竹書紀年》：楚吾得帥師及秦伐鄭，圍綸氏。又《史記》：秦攻韓緱氏、藺。或曰：藺，即綸也。二邑蓋相近。漢置綸氏縣，屬潁川郡。東漢建初四年，改置輪氏縣。晉廢。其西有武林亭，又西有堙陽亭，亦曰堙陽城，漢鄉亭名也，北魏及隋因以名縣。又有當階城，在堙陽之西，或曰後魏所置 。 
　　○嵩山 在縣北十里。中嶽是也。有逍遙谷，一名承天谷，道士潘師正居此，唐高宗嘗幸焉。又少室山，在縣西十七里，一名御寨。潘岳云：少室山有十八疊，周百里。其北有少林寺，背五乳峰，元魏所建，歷代嘗修治之，近代所稱少林寺之僧兵也。余見名山嵩高 。 
　　陽乾山 在縣東二十五里。潁水所出，一名潁山。○陽城山，在縣北三十八里。晉建興末，劉聰遣子粲屯小平津，粲遣劉雅生攻洛陽，守將趙固奔陽城山。俗名車嶺山，亦名馬嶺山，洧水所出。又大熊山，在縣東南五十里，頂寬平，四周陡峻，俗曰大熊寨，可避兵。縣東南四十里又有小熊山。《志》云：交牙山，在縣南四十里，有石門，俗呼王莽寨 。 
　　{{Node-count limit exceeded|}}嶺 在縣東南三十里，本箕山也。寬平而長，約數里。許由所隱，亦曰許由山。有{{Node-count limit exceeded|}}坂關，東出陽翟、許昌之道。晉齊王ぁ舉兵許昌，討趙王倫，倫遣兵出{{Node-count limit exceeded|}}Ф坂關拒之。梁大通三年，陳慶之送元顥北還，至梁國，魏人分兵鎮滎陽、虎牢，又使爾朱世承鎮{{Node-count limit exceeded|}}坂以備之。唐乾元二年，史思明窺洛，李光弼議去洛守河陽。或以東京帝宅不可不守，光弼曰：守之則汜水、{{Node-count limit exceeded|}}嶺、龍門，皆應置兵。是也。或以為取に轅嶺。○鬼谷，在縣北五里。戰國時，王詡隱於此，號鬼谷先生，即蘇秦、張儀所師事者。《史記》：蘇代為甘茂說秦王曰：甘茂，非常士也，{{Node-count limit exceeded|}}塞及至鬼谷，其地形險易皆明知之。或為三原之鬼谷也 。 
　　○潁水 在縣東三十里。源出陽乾山，流入開封府禹州界。《水經注》：潁有三源，出陽乾山者為左源，出縣西少室山者為中源，出少室南溪者為右源雲 。 
　　五渡水 縣東南二十五里。一雲縣東北十五里。源出嵩山東谷，自山頂下注為二十八浦，山下大潭中有立石，高廣平整，其水縈委，溯者五涉，故名。東南流入潁，亦謂之三交水。梁大通三年，陳慶之自河陽敗還，爾朱榮追之，會嵩高水漲，慶之軍士死散略盡。胡氏曰：潁水出少室山，五渡水出太室山，入潁水，即嵩高水也。○少陽河，在縣西南十五里，源出少室山，流入潁。縣西北八里又有雙溪水，源出嵩山麓，亦南流入潁 。 
　　○奉天宮 在縣北嵩山之南，唐高宗永淳初建。又三陽宮，在縣西二十里之石淙山，武后聖歷三年建，自是數幸焉。長安四年毀 。 
　　{{Node-count limit exceeded|}}轅關 在縣西北二十四里。縣與鞏縣以に轅嶺為界，置關於上。又有石羊關，在縣東南四十里，崖石險峻，僅容一車。又有嵩陽關，《唐志》云：在縣北。今皆廢。○雞翎山寨，在縣西北；又有霧豹、王山等寨，皆元末土民攖險自守處也 。 
　　負黍聚 在故陽城縣西南二十七里。世謂之黃城。《水經注》：潁水東南徑負黍亭東。《春秋》定六年，鄭伐周負黍。《史記》：鄭{{Node-count limit exceeded|}}公十六年，伐韓，敗韓兵於負黍。鄭君乙二年，負黍反，復歸韓，《韓世家》：宣惠王十七年，秦拔我陽城、負黍。又《楚世家》：悼王九年，伐韓，取負黍。《古今地名》陽城縣有負黍山。○鐵聚，在縣南。《史記》：鄭聲公八年，晉伐鄭，敗我軍於鐵。是也。又楊志塢，在縣西北。魏收《志》：武定七年，汝北郡治楊志塢，即此 。 
　　嵩縣 在府南百六十里。東北至登封縣二百五十里，北至宜陽縣百二十里，東至汝州伊陽縣九十里。漢陸渾縣地，屬弘農郡。晉屬河南郡。東魏武定二年，置北荊州及伊陽郡，治伏流城，領南陸渾縣。周保定二年，於伏流城置和州。隋開皇初，改伊州，又改南陸渾曰伏流縣。大業初，廢伊州，改伏流曰陸渾，屬河南郡。唐先天二年，析置伊陽縣，屬洛州。宋屬河南府。紹興初，升為順州。金改嵩州，治伊陽縣。元以縣省入州，屬南陽府。明初改州為嵩縣，又改今屬。縣城周五里有奇，編戶五十六里 。 
　　○陸渾城 縣北三十里。《左傳》僖二十二年，秦晉遷陸渾之戎於伊川。宣三年，楚子伐陸渾之戎，遂至於雒。亦謂之陰戎。昭九年，晉梁丙、張{{Node-count limit exceeded|}}率陰戎伐潁。杜預曰：陰戎，陸渾之戎也，以在晉陰地而名。昭十七年，晉荀吳帥師滅陸渾，以其貳於楚也。漢置陸渾縣，屬弘農郡。建安二十四年，陸渾民孫陸等起兵南附關羽，是時羽圍樊城也。晉屬河南郡。後魏亦為陸渾縣，又嘗置防蠻都督於此。蓋伊闕以南，大山長谷，多為蠻居，故置督以防之。東魏為北陸渾縣，屬新城郡。後周併入南陸渾縣。《通典》：陸渾東北有齊北荊州城 。 
　　伏流城 在縣北。此南陸渾也。魏收《志》：東魏武定二年，置伊陽郡，治伏流城，仍領南陸渾縣。隋初，郡廢，改縣曰伏流。大業初，復曰陸渾縣。唐因之。五代時，省入伊陽縣。今其地有伏流嶺，亦曰伏流阪，北去廢陸渾縣二十餘里。西魏大統初，宇文泰以伊川豪李長壽為廣州刺史，長壽帥其徒拒東魏，侯景攻拔其壁，殺之。其子延孫復集父兵拒東魏，宇文泰仍以延孫為廣州刺史，又以長壽胥韋法保為東洛州刺史，助延孫拒守。法保與延孫連兵置柵於伏流，是也。《元和志》：東魏築伏流城，以城北有焦澗水，伏流地下而名。廣州時治襄城，今屬許州。洛州時治商洛，此蓋以洛陽南境地僑置東洛州 。 
　　○三塗山 在縣南八十里。《周書》：武王南望三塗。《春秋》昭四年，晉司馬侯曰：三塗，九州之險也。十六年，晉將伐陸渾，使屠蒯如周，請有事於三塗。今伊水經其下。○介立山，在縣北四十里，一名孤山。又山人山，在縣東北八十里，頂平，四圍險峻，舊有寨 。 
　　陸渾山 在縣東北四十里。伊水經其下，一名方山。縣東北五十里又有鳴皋山。宋建興三年，翟興破賊楊進於此。上有九皋寨，亦名九皋山，接汝州界。又奉牛山，在縣東三十里。翟興屯伊陽之奉牛山，劉豫誘其下賊殺之，即此。亦謂之伊陽山。○雲夢山，在縣東九十里，相傳鬼谷子游息處，一名鬼谷山。又靈星山，在縣西十里，嘗置寨於此，名靈星寨 。 
　　露寶山 在縣北六十里。產錫礦，上有古寨。又篩山，在縣東九十里，以多岩洞而名，與縣西二十里大礦山皆產錫。○黃松嶺，在縣北三十里，有洞，產鉛、錫 。 
　　○伊水 在縣東南一里。自盧氏縣流入境，與汝州伊陽縣接界，縣西北五里之高都川、七里之龍駒澗，縣南六里之王母澗、八里之空桑澗，俱流入焉。東北流，達洛陽縣界。《志》曰：高都河出大礦山，經縣東關，有順陽橋跨其上。又順陽川，在縣東北六十里，源出宜陽縣，南流至此入於伊河 。 
　　伊陽渠 在縣東十里，分伊水以溉田。○永定渠，在縣南六里。又縣東北六十里有鳴皋渠；縣東六十里有順陽渠，五十里有濟民渠，皆洪武中，邑民分引伊水溉田，至今為利 。 
　　○陸渾關 在縣北七十里。舊《志》雲在伊闕縣西南。更始二年，赤眉賊西攻長安，分其眾為二部：一自武關，一自陸渾關，兩道西入。蓋由陸渾西北趣函谷道也。《志》云：今舊縣鎮關，在縣南九十里，洪武三年建，有巡司。○白楊關，在縣東，有戍兵。又樓子關，在縣西南。縣南百里又有沒大嶺關，今置巡司於此 。 
　　盧氏縣 府西南三百四十里。北至陝州靈寶縣二百里，西至陝西洛南縣二百五十里，東至永寧縣百八十里，東南至嵩縣二百六十里。本虢之莘地。漢因盧敖得仙，始置盧氏縣，屬弘農郡。晉屬上洛郡。秦苻健僑置青州於此。後魏又置樂安郡，西魏改義川郡，隋初改虢州，皆治焉。大業初，州廢，屬弘農郡。義寧初，又置虢郡於此。唐初，改虢州。貞觀八年，移虢州治弘農，縣屬焉。宋因之。元屬嵩州。明初屬陝州。萬曆初，改屬河南府。今縣城周四里有奇，編戶三十二里 。 
　　○長水廢縣 縣東南七十里。《九域志》：在河南府西南二百四十里。後魏為南陝縣。西魏改長淵。隋因之，屬弘農郡。唐諱淵，改曰長水，屬虢州。貞觀八年，屬{{Node-count limit exceeded|}}州。顯慶□年，改屬洛州。宋因之。元廢。宋白曰：漢盧氏縣地也。後魏延昌二年，分盧氏東境庫谷以西、沙渠谷以東為南陝縣，以北有陝縣也。廢帝改長淵，以縣東洛水長淵為名。唐貞元二年，陝虢觀察使李泌，敗{{Node-count limit exceeded|}}州叛卒歸淮西者於陝州城南，意賊必分兵自小路南遁，乃遣將自炭竇谷趣長水，賊果至，大敗之。炭竇谷，在長水縣西北，與陝州接界。今《隋志》作長泉，亦唐時史臣諱之也 。 
　　王城廢縣 在縣西。後魏置石城郡，治王城縣。西魏郡縣俱廢。唐初復分盧氏縣地置王城縣，屬虢州。宋熙寧四年，廢為王城鎮，屬虢略縣。《志》云：在今靈寶縣東南八十里。○欒川廢縣，在縣東四十里。本伊陽縣地。宋熙寧四年，改屬盧氏。元祐二年，為欒川鎮。崇寧三年，升為縣。金貞元二年，廢為鎮 。 
　　高門城 在縣東。《水經注》：洛水支津東北流，徑石勒城北，又東徑高門城，有高門水，出縣北山，東南流，合洛水支津，南注洛。宋元嘉中伐魏，龐季明入盧氏，進達高門木城者也 。 
　　陰地城 在縣東北。《左傳》哀四年，楚圍蠻氏，蠻子赤奔晉陰地。杜預曰：陰地，河南山北，自上雒以東至陸渾也。或曰：晉有陰地之命大夫，命大夫，別縣監尹也，城即其戍守之所 。 
　　○熊耳山 在縣西南五十里。東連永寧，南接內鄉，有東西兩峰，相競如熊耳然。洛水徑其下。《禹貢》曰：導洛自熊耳。《史記》：黃帝南至於江，登熊、湘。熊，謂熊耳山；湘，今湖廣岳州之君山也。又齊桓公南伐至召陵，公自稱曰：寡人南伐至召陵，望熊山。是也。《志》云：府境山名熊耳者有三：盧氏之熊耳也，宜陽之熊耳也，陝州之熊耳也 。 
　　塔山 在縣東北二十里。舊有浮圖，因名。上有太平寨，四壁陡絕，昔人避兵於此。又抱犢山，在縣東南九十里，亦名抱犢寨。四周險絕，頂平可耕，昔人多避兵其上 。 
　　巒山 在縣東南百里。《括地誌》伊水出盧氏縣東巒山，即此。一名悶頓嶺。○邢公山，在縣北九十里。舊傳盛彥師殺李密及王伯當於此。密嘗封邢國公，故名。下有斷密澗 。 
　　鐵嶺 縣北四十里。層崖陡立，峭壁嶙峋，中有一徑，才通往來，古設關於此。宋紹定五年，蒙古圍汴，金人徵兵入援。時金將徒單兀典鎮閿鄉，以備潼關，奉命發兵，由西南徑入大山，潼關遂入於蒙古。蒙古引兵追兀典，及於鐵嶺，金兵大敗。今有鐵嶺關巡司。又八盤嶺，在縣西二十里，巍然高險，曲折八盤 。 
　　貲谷 在縣境南山中。宋元嘉二十七年，北伐魏，龐季明自貲谷入盧氏，說誘士民，薛安都等因之，自熊耳山北出。又柳元景上百丈崖，出溫谷以入盧氏，共引軍向弘農。百丈崖，在貲谷南；溫谷，或曰即貲谷 。 
　　○洛水 在縣南一里。自陝西商州流至縣境，又東北流入永寧縣界。《志》云：縣城西有黑馬河，城東有沙河，諸山之水匯流於此，□□□□之總。弘治中，縣令郭鼐□□。○馬回川，在縣東北七十里。相傳唐初盛彥師殺李密於此，振旅而回，因名。又東澗水，在縣北。源出鐵嶺，流入城中，析為眾渠，灌溉蔬圃。二水俱東南流入洛 。 
　　氵育水 縣南百五十里。出南山溪谷中，東南流入南陽府內鄉縣界。《水經注》：{{Node-count limit exceeded|}}冉水出盧氏縣攻離山 。 
　　○白華關 在縣西。路通陝西商洛，有兵戍守。又縣西南百餘里有毛葫蘆山寨，元末余賊負隅處也。徐達入河南，遣兵徇虢州，遂襲取之，於是諸山寨次第降下。○社管鎮關，在縣北六十里。又縣東南二百里有欒川鎮關。今俱有巡司。又朱陽關，在縣西南五十里。縣有朱陽山，後魏時置關於此。唐武德八年廢，後復置。今亦有朱陽關巡司。《郡志》：縣西有青石關，元末置。縣北又有雞救關。今皆廢 。 
　　葭蘆戍 在縣西。隋大業九年，楊玄感為隋兵所敗，自董杜原與十餘騎奔上洛，至葭蘆戍，知不免，自殺。董杜原，見閿鄉縣。○土{{Node-count limit exceeded|}}，在縣東南四十五里。《通典》曰：古關之塞垣也，後周以為鎮防 。 
　　附見： 
　　河南衛 在府城內。明洪武初，置左、右二衛。五年，並為一衛，轄五千戶及中前、中後千戶所七，又守御嵩縣千戶所一，守御永寧百戶所一。又有洛陽中護衛，永樂十年為伊府設，轄左、右千戶所二。嘉靖初廢，尋改置汝州衛 。 
　　陝州 在府西三百里。西至潼關二百里，又西至陝西華州百十里，北至山西平陽府四百三十里，西北至山西蒲州二百三十五里，東南至南陽府七百三十里 。 
　　周為周公、召公分陝之所 《公羊傳》：陝以東，周公主之；陝以西，召公主之 。春秋虢國地，所謂北虢也，尋屬晉。戰國屬魏，又屬韓，後入秦，屬三川郡。漢屬弘農郡。魏、晉因之。後魏置陝州及恆農郡 後魏太和十一年，置陝州，帶弘農郡。十八年省。天平初復置 。後周又置崤郡 置兵以備齊 。隋初郡廢。大業初廢州，以其地屬河南郡。義寧初，復置弘農郡。唐復為陝州。天寶初，改陝郡。乾元初，復為陝州 《舊唐書》：天寶初，改陝府。乾元初，改陝郡，尋曰陝州，又為大都督府 。天祐初，升為唐興府 《唐書》作興德府 ，尋又為保義軍 龍紀元年置。朱梁開平二年，改曰鎮國軍。後唐復曰保義 。宋仍曰陝州。大平興國初，改軍號曰保平。金亦曰陝州。元因之。明初以州治陝縣省入 編戶三十五里 ，領縣二。今仍舊。 
　　州內屏關中，外維河洛，履崤坂而戴華山，負大河而肘函谷，賈生所云崤函之固也。戴延之云：其地南倚山原，北臨大河，良為形勝。崔浩曰：東自崤山，西至潼津，通名函谷，號為天險。所謂秦得百二者，此地是也。東西魏相爭，宇文深勸宇文泰速取陝州，為兼併關東之計。唐初克長安，劉文靜等將兵出潼關，克弘農，略定新安以西，而東洛已有削平之勢。唐之中葉，陝州尤為重地。達奚抱暉之亂，李泌以單車定之，曰：陝州三面險絕，攻之未可歲月下也 抱暉為陝虢牙將，貞元初，作亂，與河中叛帥李懷光相結。帝憂之，曰：若蒲、陝連衡，則猝不可制，且抱暉據陝，水陸之運皆絕矣。因命李泌為陝虢防禦水陸運使，亂遂定 。石晉既亡，劉知遠自晉陽舉兵，保義帥趙暉以陝州附漢，漢主喜曰：暉挈咽喉之地以歸我，天下不足定矣。蓋據關河之肘腋，扼四方之噤要，先得者強，後至者敗，自古及今，不能易也。 
　　○廢陝縣 今州治。《史記》：秦孝公元年，東圍陝城。又惠文君十三年，使張儀伐魏，取陝，出其人以與魏。漢置縣，屬弘農郡。後漢興平二年，李傕等作亂，帝崎嶇至陝，結營自守。晉亦為陝縣。後魏主燾始光三年，遣將周幾等襲夏陝城，夏弘農太守曹達棄城走，幾乘勝長驅，遂入三輔。太和中，為陝州治。永熙末，高歡自晉陽南犯，魏主命長孫子彥鎮陝州。既而歡入洛，魏主西奔，彥亦棄陝走，高敖曹追帝至陝西，不及。西魏大統三年，宇文泰取恆農，既而高歡使高敖曹攻之，不克。九年，高歡敗宇文泰於邙山，追至陝。隋大業初，改屬河南郡。義寧初，置弘農郡治此。唐初仍為陝州治，後因之。明初省。州舊城周十三里有奇，洪武初改築，截去城東。今九里有奇，有門四 。 
　　硤石城 在州東南七十里。本後魏崤縣之峽石塢。唐貞觀十四年，移崤縣治峽石塢，因名硤石縣，屬陝州。宋因之。金廢縣，置倉於此。蒙古圍汴，完顏兀典自閿鄉入援，起陝州民運靈寶、硤石米東下，是也。今有硤石關，設巡司戍守，又為硤石驛。《一統志》：硤石關，古之崤陵關也，路東通澠池，西通函谷 。 
　　上陽城 在州城東南。《水經注》：陝東城，即虢邑之上陽。《春秋》僖五年，晉圍上陽。杜預曰：虢國都也，或謂之北虢。又《水經注》陝縣有安陽城，漢上官桀封邑，亦誤 。 
　　曲沃城 在州西南三十二里。因曲沃水為名。春秋時，晉侯使詹嘉守桃林之塞以備秦，時以曲沃之官守此，故名。《水經注》：弘農縣東十三里有好陽亭，又東有曲沃城。唐至德二年，廣平王ㄈ出關，收東京，至曲沃，又東敗賊於新店，遂入陝城。新店，在陝州西二十餘里 。 
　　焦城 在州南二里。因焦水為名。《括地誌》陝縣有故焦城，周同姓國也。後屬晉。《左傳》晉許秦焦、瑕，又秦與晉焦、瑕，是也。宣二年，秦圍焦，晉趙盾救焦，遂自陰地及諸侯之師侵鄭。蓋自焦而東，河南山北之處，皆陰地也。《史記》：梁襄王五年，秦圍我焦、曲沃，與秦河西之地。六年，秦取我焦。八年，秦歸我焦、曲沃。焦與曲沃相近也。又《秦紀》：惠文王后十一年，樗里疾攻魏焦，降之。東魏武定初，高歡使李徽伯刺陝州，築壘於此，因雞足山為址，後遂名徽伯壘。四年，為宇文泰所拔。瑕，見山西臨晉縣 。 
　　○砥柱山 在州東北四十里黃河中，河南之名山也。詳見前名山底柱。○雞足山，在州西南二里。上有虎岩洞，山臨河，宛如雞足。又羊角山，在州城西北隅，高百尺。又州東百五十里有熊耳山。《志》云：三觜山，在州東南五十里，山有三峰。又橐山，在州東九十里，橐水源出於此 。 
　　虢山 在州西北三里。西臨黃河，今臨河有岡阜，似是頹山之餘，河水湧起，方數十丈。《史記》：魏文侯二十六年，虢山崩，壅河逆流。是矣 。 
　　礓子坡 州東南五十里，接永寧縣界。唐乾元二年，史思明遣將李歸仁寇陝州，衛伯玉擊敗之於此。又上元二年，史朝義自三崤南道襲陝州，伯玉敗之於礓子嶺，即礓子坡也。○北崦，在州西。唐至德二載，王師追賊於曲沃，回紇傍南山設伏，按軍北崦以待賊，戰於新店，賊大敗 。 
　　陝原 在州西南二十五里。《括地誌》：周、召分陝，不因城名，從原為界也。○莘原，在廢硤石縣西十五里。《左傳》庄十三年，有神降於莘，即此 。 
　　○黃河 在城北，又東徑澠池縣境。又州東百六十里有五戶灘，在河中，為湍激之處。自此而東，河流稍為寬衍。○焦水，在州南三里，平地湧出，北流入河，俗呼三里澗。焦，一作譙 。 
　　利人渠 有南北二渠。北渠在州北。隋開皇六年，蘇成引橐水西北入城，民賴其利。南渠在州東南，自硤石界流入，與北渠同時疏導。唐貞觀十一年，命丘行恭開南渠，是也。又有廣濟渠，唐武德元年，陝東道行台長孫操所開，引水入城以代井汲。傅暢《晉書》云：武帝泰始五年，鑿陝南山，決河東注洛以通漕。此即利人等渠之創始矣 。 
　　好陽澗 在州西四十五里。《晉書•地道記》：好陽亭，在弘農縣東十三里。本曰曹陽，以在曹水之陽也。其水出州西南四十里峴頭山，北流入於河。陳涉將周章擊秦，為章邯所敗，出關，止屯曹陽。漢獻帝興平二年，幸弘農，李傕等追敗乘輿，帝露次曹陽，是也。曹操改曰好陽澗。○七里澗，在州西南七里。今名石橋溝，北流入河。唐貞元二年，陝虢觀察使李泌，擊淮西卒自{{Node-count limit exceeded|}}州叛還者，遣將夜出南門，陳於澗北，賊至，大敗之 。 
　　漫澗 在州東，即橐水也，一名永定澗。源出橐山，其水漫流，故名漫澗。經州南境，又北流入河。澗北舊有逆旅亭，謂之漫口客舍。《志》云：州西二十五里有盤澗水，即漫澗矣 。 
　　大陽津 在州西北三里。黃河津濟之處。《志》云：津北對茅城，古茅邑也，謂之茅津。亦謂之大陽津，以河北即故大陽縣也。又為陝津。《左傳》文三年，秦孟明伐晉，自茅津濟，封崤、屍而還。《公羊傳》：晉敗入大陽，是也。《史記》：秦穆公元年，自將伐茅津，勝之。《後漢書》：鄧禹圍安邑，更始將樊參渡大陽，將攻禹，禹擊斬之於解南。興平二年，獻帝自曹陽至陝，夜潛渡河，河岸高十餘丈，不得下，乃以絹為輦，匍匐而下，僅到大陽。建安十年，河東衛固等謀舉郡叛，曹公以杜畿為河東太守，固等絕陝津，使不得渡，畿詭道自氵豆津濟。又晉永嘉二年，以劉淵據蒲子，遣將曹武屯大陽以備之。既而武為劉淵子聰等所敗，遂長驅犯洛陽，又淵將呼延翼犯洛，為其下所殺，其眾自大陽潰歸。四年，劉聰使其子粲等寇洛陽、石勒自河內帥騎會粲於大陽。咸和三年，劉曜敗石虎於河東，濟自大陽，攻後趙將石生於金墉。義熙十二年，劉裕伐秦，軍至成皋，秦使并州牧姚懿南屯陝津，為洛陽聲援。懿以蒲阪叛，秦主泓使姚贊等屯陝津。唐貞觀十一年，於茅津造浮梁曰大陽橋，長七十六丈，廣二丈，架大河之上。尋廢。寶應初，史朝義據洛陽，徵兵回紇。回紇至河東，自大陽津濟河。今其地亦曰大陽關。蓋東則富平津，西則大陽津，實大河之衝要也。安邑、解，俱見山西平陽府 。 
　　○弘農宮 在州城內。隋大業初置。楊玄感圍東都，不克，西趣潼關，至弘農宮，父老遮說曰：宮城空虛，又多積粟，攻之易下。弘農太守蔡王智積亦以玄感欲西度關城，恐成其計，激使攻城。玄感留攻不克，追兵大至，遂及於敗。唐初曰陝城宮。調露二年，改曰避暑宮。永淳元年，曰芳桂宮。弘道元年廢。○繡嶺宮，在硤石廢縣，唐顯慶三年置。又神爵台，唐天寶三年置，以赤爵見也 。 
　　雁翎關 在州東南。路通永寧，今有兵戍守。又州有硤石、大陽二關，見前。○乾壕鎮，在州東九十里，往來所經處也，後唐應順初，潞王從珂舉兵自鳳翔而東，入陝州，唐主以康義誠統禁旅御之。義誠至乾壕，降於從珂，既而曹太后令內諸司至乾壕迎潞王。《金志》靈寶縣有乾壕鎮，似誤。《郡志》州治南有甘棠驛，州城東有橫渠遞運所，東五十里有張茅遞運所 。 
　　太原倉 在州西南六里。隋開皇三年所置常平倉也。唐貞觀三十一年，復置焉。開元二十二年，裴耀卿建轉輸之法，江淮舟運，悉輸河陰倉，更用河舟，運至含嘉倉及太原倉，自太原倉入渭，輸關中，是也。寶應初，回紇助唐討史朝義，自大陽津渡河，食太原倉粟。貞元二年，淮西兵自{{Node-count limit exceeded|}}州叛歸，李泌遣兵伏於太原倉之隘道，擊之。《志》曰：太原倉北臨焦水，西倚大河。又有集津等倉，在底柱山上，見前名山底柱 。 
　　靈寶縣 州西六十里。西北至山西芮城縣四十里，東北至山西平陸縣七十里。本秦函谷關地。漢為弘農縣地。魏晉因之。隋開皇十六年，析置姚林縣，屬陝州。大業中，改屬河南郡。義寧初，屬弘農郡。唐初，仍屬陝州。天寶初，得符寶於古函谷關旁，因改今名。今城周三里，編戶五十九里 。 
　　○恆農城 在縣西南三十里。春秋時虢國地。晉滅虢，其地屬晉，後為秦魏二國之境。秦屬三川郡。漢武帝元鼎三年，徙函谷關於新安，以故關置弘農縣。四年，置弘農郡治焉。後漢亦為弘農郡治。後避獻帝諱，改曰恆農。魏復舊。晉亦為弘農郡治。後魏以獻文帝諱，又改恆農，又移恆農郡治陝，而以恆農縣為西恆農郡。後復曰弘農。永熙三年，高歡自晉陽舉兵犯洛，魏主求迎於宇文泰，泰自將發高平前軍屯弘農。既而魏主入關，高歡自追迎魏主，至弘農。後周郡廢。隋復以弘農郡治弘農。義寧元年，又移弘農郡治陝，而以弘農置鳳林郡。唐武德元年，改置鼎州。貞觀八年，廢鼎州，自盧氏移虢州來治。神龍元年，又改弘曰恆。開元十六年，復故。五代及宋皆為虢州。建隆初，改縣曰常農。至道三年，又改曰虢略。金亦以虢州治虢略縣。元至元八年，廢虢州，並虢略入靈寶。《元豐志》：自河南府西南抵虢州界三百二十五里，稍南抵鄧州界六百里，皆高山深林，古虢略也。○竇門城，在函谷關南七里。漢武微行柏谷，遇辱竇門，即此。後周置邑陽縣。隋開皇末，改曰邑川，屬虢州。大業初，廢 。 
　　朱陽城 在虢州城西南五十里。漢弘農縣地。後魏分置朱陽郡，治黃水縣，屬析州。後周廢郡，改縣為朱陽。隋初屬虢州。大業初，屬弘農郡。唐初，仍屬虢州。龍朔初，屬商州，又改屬洛州。開元中復屬虢州。宋乾德六年，廢入常農。太平興國七年，復置。金海陵時又廢，後又復。元至元八年，省入靈寶縣。《志》云：縣西北五里有沙城，唐武后幸洛陽時築。《河南志》：沙城三面距河，南有深塹，在縣西北五里。○項城，在縣南七十里。縣南三十里又有霸王城。皆項羽屯兵處 。 
　　○峴山 在縣東三十五里。山連陝州界，曹陽水出焉。形似襄陽峴山，因名。亦曰峴頭山。○石城山，在縣南三十五里，一名橫嶺，亦曰衡嶺，又名衙嶺山，燭水出焉。又有華陽山，在故虢州南境，緒茹水出焉。俱東北流合於門水。又枯樅山，在縣西南百里，亦名地肺山。赤眉立劉盆子於鄭北，《古今注》云：在枯樅山下 。 
　　柏谷 在縣西南朱陽鎮。《水經》：河水徑湖城縣北，又東合柏谷水。酈道元曰：柏谷水出弘農縣石堤山，北徑柏谷亭下。晉公子重耳出亡，及柏谷；漢武帝微行，夜至柏谷，是也。東西魏時，為戰守之處，有柏谷城 。 
　　西原 在縣西南五十里稠桑驛西。唐天寶末，哥舒翰出潼關，與賊戰，遇賊將崔乾祐之兵於靈寶西原。乾祐據險以待，南薄山，北阻河隘道七十里，賊乘高下木石，擊殺士卒甚眾。又遣精騎自南山出官軍之背，官軍駭亂，遂大敗。又細腰原，在縣西南七十九里。東西闊三里，南北長十里，中十五步，狹如束素，因名 。 
　　方伯堆 在故虢州東南五里。《水經注》：燭水東注於緒茹之水，歷澗東北出，謂之開方口。水側有阜，名方伯堆，上有城，宋元嘉中，奮武將軍魯方平伐魏時所築。又是時柳元景率眾至弘農，營於開方口。唐置府兵，虢州有開方府，蓋因以名 。 
　　○黃河 在縣北十里。自閿鄉縣流入，又東入陝州境 。 
　　門水 在縣西十里。《水經注》：洛水自上洛縣東北流，至拒城西北，分為二水。枝渠東北出為門水，門水又北歷華陽山，又東北歷峽，謂之鴻關水，又東北徑竇門城，歷函谷故關城東而北注於河，謂之氵豆津雲。華陽山，見陝西洛南縣 。 
　　豆阝津 在縣西北十里。豆阝，一作氵豆。《水經注》：河水徑湖城北，又東合柏谷水，又東合門水。河水於此，有氵豆津之名。漢建安十年，使杜畿守河東，叛者絕陝津，不得渡，畿乃詭道從豆阝津渡。宋元嘉二十九年，柳元景等自盧氏趣弘農，北魏將封禮自豆阝津南渡，赴弘農以拒之。隋義寧元年，置豆阝津關。貞觀初，廢關置津，是也 。 
　　弘農澗 在縣治西。會崤澠諸水，北入於河。漢興平二年，李傕等亂長安，楊奉、董承奉帝幸弘農。李傕、郭汜兵追乘輿，大戰於弘農東澗，奉等大敗，即是處也。又弘農渠，在故弘農縣南七里。唐貞觀元年，縣令元伯武引水北流入城，居民便之 。 
　　馬牧澤 在縣西。《水經注》：桃林之塞，湖水出焉，其中多野馬。《三秦記》：桃林塞在長安東四百里，若有軍馬經過，則牧華山，休息林下。馬牧澤是矣。西魏大統三年，宇文泰襲高歡將竇泰於潼關，自小關出馬牧澤，大破之 。 
　　○桃源宮 在縣城內。唐武德初置。又有上陽宮，隋初置於桃林縣。唐貞觀中，移置於湖城縣。高宗又改置於東都禁苑。《一統志》云：上陽官，在廢湖城縣西北一里 。 
　　函谷故關 在縣南十一里。秦置關於此。漢初設關校尉。武帝移關於新安，以故關置弘農縣。文穎曰：秦關在弘農衡嶺。師古曰：今桃林縣有洪氵留澗水，即古所謂函谷。其水北流入河，夾河之岸，尚有舊關余跡。荀卿子曰秦有松柏之塞，謂函谷關也。《史記》：齊湣王二十六年，與韓魏共攻秦，至函谷，軍焉。又漢元年，沛公入秦。或說沛公守函谷關，無內諸侯兵。項羽欲入關，關門閉，羽怒，攻破函谷關，遂至戲。劉宋元嘉二十七年，薛安都等攻魏陝城，別將魯元保自函谷關馳赴之。皆謂此也。《志》云：關旁有望氣、雞鳴二台遺址，以老聃、田文而傳。望氣台，亦曰尹喜台，即關令尹喜候得老子處、唐天寶初言得符寶處也。今詳陝西重險潼關 。 
　　洪關 在縣西南四十里。《水經注》：門水東北歷峽，謂之鴻關水。水東有城，即關亭也。水西有堡，謂之鴻關堡。宋元嘉末，遣雍州刺史臧質伐魏，質遣柳元景等進據洪關，即鴻關矣。○虢略關，《志》云：在縣南百里。元至元八年，廢虢略州，並廢虢略縣，置巡司於此。今因之。又火燒關，在縣東南百餘里，接永寧縣界，山溪險惡。縣西南又有轆轤關，接陝西洛南縣界，至為險阻 。 
　　{艹務}鄉 在縣西南五十里。後漢初，赤眉入長安，至弘農，更始遣將拒之，赤眉敗更始將蘇茂於枯樅山下，又敗李松於{艹務}鄉，轉北至湖城，是也。{艹務}，莫老反。《續漢志》弘農有{艹務}鄉。○桃林驛，在今縣治西，明初置 。 
　　閿鄉縣 州西一百三十里。西至陝西華陰縣百十里，北至山西芮城縣□□里，東北至山西解州□□里。漢湖城縣之閿鄉也。西魏大統四年，魏主自洛還關中，留閿鄉。後周置湖城縣。隋開皇十六年，改置閿鄉，移治今所。大業初，屬河南郡。唐屬虢州。宋太平興國三年，改屬陝州。今城周四里，編戶二十五里 。 
　　○湖城 縣東四十里。秦曰湖關。王稽載范雎入秦，至湖關，即此。漢置胡縣，屬京兆尹。武帝建元元年，更名湖縣，以黃帝鼎湖而名。鄧禹從關中還洛陽，自河北渡，至湖，邀馮異共攻赤眉處也。建武十五年，改屬弘農郡。晉因之。惠帝末，東海王越等遣兵迎帝於關中，河間王{{Node-count limit exceeded|}}使其黨彭隨等拒之於湖，敗走，東兵遂西入關。太元十七年，河南太守楊{{Node-count limit exceeded|}}期軍於湖城，擊苻登將竇沖於華陰，走之。隆安初，姚興寇湖城，弘農、華山二郡皆降於興。後魏縣廢而城存。魏主修避高歡，西奔關中，至湖城。隋義寧二年，復置，曰胡城，屬虢州。乾元初，改為太平縣。大曆四年，復故。宋太平興國三年，屬陝州。熙寧四年，省入靈寶。元豐元年，復置。金因之。元至元二年，省入閿鄉。廢城中有漢武帝鼎湖宮。劉{{Node-count limit exceeded|}}句曰：隋大業三年，於湖城縣西一里置弘農縣，尋隨郡移治於弘農川雲 。 
　　盤豆城 在縣西南二十里。西魏大統三年，宇文泰使于謹為前鋒，攻盤豆，拔之，進克弘農。其東為皇天原。隋大業九年，楊玄感攻東都不克，將西圖關中，至閿鄉，隋兵追及之於皇天原。玄感上盤豆，布陳亙五十里，且戰且行，一日三敗處也 。 
　　○夸父山 在縣東南二十五里。《山海經》：夸父之山，北有林焉，名曰桃林，廣回三百里。《十三州記》：弘農桃丘聚，即桃林也。晉灼曰：在閿鄉南谷中。周武王放牛於桃林之野，謂此。《志》云：自靈寶西至潼關，皆曰桃林塞。《寰宇記》：夸父山，一名秦山。諺曰：秦為頭，虢為尾。與太華相連，中有大谷關。○荊山，在縣東南二十五里。《志》云：山下有鑄鼎原，即軒轅采首陽之銅鑄鼎處雲。又有閿山，在縣西南五十里，縣以此名 。 
　　皇天原 在縣西。《水經注》：玉澗水南出玉溪，北流徑皇天原西。周固《記》：閿山東首上平博，方可里余，三面壁立，高千許仞。漢世祭天於其上，名之曰皇天原。原上有漢武思子台，又有全鳩澗水出南山，北徑皇天原東。《隋志》閿鄉縣有玉澗、全鳩澗，一經縣城西，一經縣城東，皆北注於河。胡氏曰：皇天原之西有盤豆城，盤豆之西有董杜原。隋楊玄感自閿鄉而西，追兵及之於皇天原，玄感上盤豆，又敗走董杜原是也。《志》云：董杜原，在縣西四十里 。 
　　○黃河 在縣北七里。自山西西境、陝西東境南流千里抵潼關，乃折而東，沿府境之北而入開封府界，縣首當其衝雲。《志》云：縣東五十里有閿源水，北達於河 。 
　　湖水 在廢湖城縣西門外，源出夸父山。又盤澗水，在廢湖城西二十五里，亦出夸父山。俱北流入河。○西董渠，在縣西。弘治八年，令孟周因故渠疏鑿。又有陽平渠，縣東南二里有坊廓渠，皆弘治中令孟周疏鑿，以資灌溉 。 
　　○軒游宮 在縣東，故隋別院宮也。唐咸亨五年，更名 。 
　　○潼關 在縣西六十里，與陝西華陰縣分界。《唐志》云：武德元年，廢。又西有鳳陵關，貞觀元年廢。詳見陝西重險。○大谷關，在縣西南秦山谷中 。 
　　黃卷坂 縣西北二十五里。亦名黃卷坡。河自潼關東北流，水側有長坂曰黃卷坂，傍絕澗，陟此以升潼關。潘岳《西征賦》雲溯黃卷以濟潼者也 。 
　　平吳台 在縣西北二十三里。晉末，赫連勃勃取關中，攻克朱齡石之兵於此，築京觀以表武功，名曰平吳台 。 
　　曹公壘 在縣西二十里。旁有李典營。郭緣生曰：漢末之亂，魏武征韓遂、馬超，連兵於此，今際河之西有曹公壘。義熙十三年，王師曾據此。十四年，赫連勃勃南侵，赫連昌圍晉將王敬先於此，斷其水道，城遂陷。○劉武七營，亦在縣西。劉裕伐姚泓，檀道濟、王鎮惡濱河帶險造大小七營是也 。 
　　稠桑驛 在縣東三十里。《春秋》僖二年，虢公敗戎於桑田，即稠桑也。魏主修奔關中，至稠桑驛。隋義寧初，劉文靜遣將竇琮自潼關追屈突通，至稠桑執之。又高祖詔李密招撫山東，至稠桑驛復止之，密因入桃林以叛。其西有路曰晉王斜，館驛使宋洋以遇暑則行者多{{Node-count limit exceeded|}}死，乃開新路於此。○王思村，在縣東。後魏主修西奔至湖城，王思村民以麥飯壺漿獻，帝悅，復一村十年，乃進至稠桑。是稠桑在村西也。胡氏云：湖城西為稠桑驛。又鼎湖驛，在今縣治東，明初置 。 
　　蓼塢 在縣西北。西魏大統三年，行台楊白駒與東魏陽州刺史段粲戰於蓼塢，白駒敗績。《水經注》：蓼水出襄山蓼谷，當時於此谷築塢，因名蓼塢。《漢書音義》：襄山，在潼關北十餘里 。 
　　泉鳩里 在縣東南十二里。漢戾太子亡匿處。有泉鳩澗，一名全節水，亦曰全鳩水，北流入河，戾太子冢在澗東。又有歸來、望思台址，皆漢武所作。《一統志》：今縣東北二十里有漢武思子宮城 。 
　　附見： 
　　弘農衛 在州城內。洪武二年，置守御陝州千戶所，屬河南衛。十一年，改置今衛，轄左、右、中、前千戶所四及守御盡六百戶所一 。   
{{Node-count limit exceeded|previous=上一卷|next=下一卷}}
