
《隋書•元胄傳》文帝嘗於正月十五日，與近臣登高，時胄不在，上即令馳召之。及胄見上，謂曰：「公與人登高，未若就朕也。」賜宴極歡。正月十五日登高，不見他書，嘗考之韓退之有《人日登高詩》。〈（《老學庵續筆記》）〉。
冬至夏至諺語，與今南北俗傳不一，今揭其二。冬至：一九二九，行人不出手。三九二十七，籬頭吹觱栗。四九三十六，方才凍得熟。五九四十五，窮漢街頭舞。六九五十四，乞兒爭志氣。七九六十三，破衲足頭簷。八九七十二，貓狗尋陰地。九九八十一，犁耙一齊出。夏至：一九二九，扇子不離手。三九二十七，吃水甜如蜜。四九三十六，爭向露天宿。五九四十五，樹頭秋葉舞。六九五十四，乘涼不入寺。七九六十三，床頭尋被單。八九七十二，夜眠添夾被。九九八十一，家家打炭圾。俗語止傳冬至，不傳夏至，讀馮慕岡《月令廣義》，因得見此俗談巷語，必有來歷。〈（《客中閑集》）〉
《鮑宣傳》注，持時夜行，夜行如今持更是已，持時如今報時是已。《漢宮儀》黃門持五夜，甲夜、乙夜、丙夜、丁夜、戊夜，如今五更也。〈（《孔氏雜說》）〉
俗以每月初五、十四、二十三日為月忌，凡事必避之，其說不經。後見衛道夫云：「聞前輩說此三日，即河圖數之中宮五數耳，五為君家，故民庶不可用。」此說頗有理，因圖於此。〈（《野語》）〉
陳指揮鐸善詞曲，作《京師月令記》，二月下曰：「是月也，壁虱出溝中，臭氣上騰，妓靴化為鞵。」最善名狀。〈（《客坐贅語》）〉
嘗見紀載，河凍有魚龍花草形，或在屋瓦上有之，類以為祥異。《格致草》曰：「崇禎壬申臘月，余樓簷瓦凍為花草獅鳳之形，歎曰：『蜃氣象樓台，曠野氣成宮闕，是凍亦偶然合之，如雨豆雨麥，偶象豆麥耳，松蟲之毛象松，柑蟲之色象柑。濕熱所蒸，頃刻漫山布嶺，耳目口鼻，腸胃畢具，可以通觀。又如落星為石象狗首，便曰天狗。不知是火吸土氣，或至火際，一經鎔練，如陶土成磚，故初落，熱不可摩。又見星石久藏變小，亦緣火初煉土，急切成質，苞含有氣，久則氣消而質自斂；雹竅亦然，雪霜霧露之後，微風飄漾，往往成紋耳。』方密之曰：『光氣與形象互成，既有形象，必有所尚，何足怪乎？』」〈（《物理小識》）〉
《呂氏春秋》宋康王飲酒室中，有呼萬歲者，堂上悉應。《戰國策》馮燒債券，民稱萬歲。《韓非子》巫覡之祝人曰：「使君千秋萬歲之聲聒耳。」《新序》梁君出獵歸，入廟中呼萬歲。紀信乘黃屋，載左纛曰：「食盡漢王降。楚呼萬歲。」陸賈奏《新語》，左右皆稱善，呼萬歲。漢武帝登嵩高，呼萬歲者三。元帝送許後入太子家，謂左右酌酒賀我，左右呼萬歲。《馮異傳》趙臣將兵助異，並送縑縠，軍中皆稱萬歲。王望曰：「今日雖擊牛釃酒，勞饗軍士，皆稱萬歲。」伏波馬援封侯，乃有請上雅壽，掾吏皆稱萬歲。吳甘寧入魏營，斬數十級，還入營作鼓吹，稱萬歲。是則慶賀之際，上下通稱之，初無禁制，不知自何時始，專為君之祝也。〈（《東齋記事》）〉
堯女有娥皇女英，舜妹有嫘手，舜女有宵明燭光，湯有帝乙歸妹，周成王之女，嫁於陳，並未有封邑之號。至周中葉，天子嫁女於諸侯，天子至尊，不自主婚，使諸侯同姓者主之，始謂之公主。漢制帝女為公主，帝姊妹為長公主，帝姑為大長公主。《後漢制》皇女皆封縣公主，儀服同藩王。〈（《客尹閑集》）〉
明初閣臣，大約初入為東閣，進文淵，又進武英，以及謹身（今為建極）華蓋（今為中極）。惟文華，則二百餘年來，在永樂間權謹以孝行舉拜文華殿大學士；至萬曆三十五年，加山陰朱文懿公賡，亦一奇也。又殿閣遞進不相兼，而高文懿轂以謹身兼東閣、王毅湣謹身兼東閣，又一奇也。〈（《湧幢小品》）〉
文臣稱總督，武臣稱總兵，皆是虛銜。總兵之名，見於元末明初，因之中山王伐吳檄曰：「總兵官準中書省諮云云」。至元統年，始有定名，曰總兵，曰副總兵。總督見於宣德中，巡撫總督糧稅。至麓川之役，王靖遠用之軍務，侯璉繼之，靖遠轉南兵部，亦曰總督機務。乙巳之變，於少保以本兵稱總督，未幾用之兩廣，又用之兩廣、湖貴，用之兩廣、川貴，用之陝西，用之宣、大。嘉靖時又用薊、遼、保定，用之浙、直、江、福，並用之漕河。正德末年，武宗自稱總督軍務威武大將軍，於是改總督為總制。嘉靖三十年，世宗以制字非人臣得稱，仍改總督。胡梅林總督浙、直、江、福，是嘉靖三十八九年事，而民間至今稱曰胡總制云。張經至總南直隸、浙江、山東、福建、兩廣，凡文官至總督，稱軍門巡撫，操江不與焉。撫操經過所督地方，要謁見，至大門外下轎，由中門入後堂相見。軍門上坐，撫操列坐，其送迎軍門，俱至大門外看轎。各總兵照撫操事例，移文俱用印信呈文，相見介冑行跪，勳臣亦由旁門庭參，其隆重如此。然總兵行跪，勳臣庭參，亦太甚矣。至近日操撫皆稱軍門，御史捶參將，陵僭又將何極？兩廣總兵舊皆以勳臣充之，嘉靖四十五年都給事中歐陽一敬題請革去，以流官都督代鎮，覆允為例。韓襄毅公初至廣時，三司官以地方殘破，皆待罪行事，故初見行跪禮，後因之。嘉靖壬子，都御史遂昌應檟論令改正先朝巡不許攜家，亦如巡撫按之制。景泰初，給事中李實等奏言鎮守巡撫等官，動經三五七年，或一二十年，室家懸隔，一切疾病婚嫁，不能相通，甚有無子可矜者。乞敕各官攜妻子完住，許之，由是巡撫始得攜家。〈（仝上）〉
文帝七年，令列侯太夫人無得擅徵捕。如淳曰：「列侯之妻稱夫人，列侯死，子復為列侯，乃得稱太夫人；子不為列侯，不得稱也。」然則婦人稱太者，蓋如是耳。〈（《孔氏雜記》）〉
子孫得稱祖父之字。子稱父字，屈原之言「朕皇考曰伯庸」是也。孫稱祖字，子思之言「仲尼祖述堯舜」是也。《儀禮》筮宅之辭曰：「哀子某，為其父某甫筮宅。」又曰：「哀子某，來日某，卜葬其父某甫。」字父也。虞祭之祝曰：「適爾皇祖某甫。」卒哭之祝曰：「哀子某，來日某甫附爾於爾皇祖某甫。」字祖也。虞祭之祝曰：「適爾皇祖某甫，以隮祔爾孫某甫。」兩字之也。〈（《日知錄》）〉
政和初定命婦八階，孺人次以室人，後改為安人，亦見於大詔令。今《職源》等書，亦不載也。〈（《學齋咕嗶》）〉五代時稱朋友曰周旋人，楊彪稱其妻曰鄉里。〈（《湧幢小品》）〉
貢舉之士，以有司為座主，而自稱門生，自中唐而後，遂有朋黨之禍。會昌三年十二月二十二日，中書覆奏，奉宣旨不欲令及第進士，呼有司為座主，兼題名局席等條疏進來者。伏以國家設文學之科，求真正之士，所宜行崇風俗，義本君親，然後升於朝廷，必為國器。豈可懷賞拔之私惠，忘教化之根源，自謂門生，遂成朋比。所以時風浸壞，臣節何施？樹黨背公，靡不由此。臣等議，今日以後，進士及第任一度參見有司，向後不得聚集，參謁於有司宅置宴。其曲江大會朝官，及題名局席，並望勒停（李肇《國史補》：既捷，列名於慈恩寺塔，謂之題名；大宴於曲江亭子，謂之曲江會）。奉敕宣依宋太祖建隆三年九月丙辰，詔及第舉人，不得拜知舉官子弟，及目為恩門師門，並自稱門生。劉克莊跋陸放翁帖云：「余大父著作為京教，考浙漕試，明年考省試，呂成公卷子皆出本房家藏。大父與成公往還真跡，大父則云上覆，伯恭見成公，則云拜覆，著作丈時，猶未呼座主作先生也。」尋其言，蓋宋末已有先生之稱，而至於有明，則遂公然謂之座師，謂之門生，乃其朋黨之禍，亦不減於唐時矣。〈（《日知錄》）〉
《爾雅》父曰考，母曰妣。按古人自祖以上，通謂之妣，經文多以妣對祖而並言之。若《詩》之云「似續妣祖，燕畀祖妣」，《易》之云「過其祖，遇其妣」是也。《左傳》「昭十年，邑姜，晉之妣也」，尤可證。〈（仝上）〉
人倫稱呼，古今多不同。《爾雅》稱夫之兄為兄公，《逸雅》〈（漢劉熙撰）〉獨稱曰公，又曰兄忪。〈（謂已所敬見之怔忡，自肅齊也。）〉洪邁初為弟婦保夫禱祠〈（夫隨兄使金。）〉曰：「頃以兄伯出使，夫婿隨行。」邁初謂《漢書》雖有兄伯之言，然非弟婦出稱，心疑未妥，後見《爾雅》，乃知當言「兄公出使」為是。然今俗婦人稱夫之父，反曰公，而稱夫兄為公者，絕不知也。然《爾雅》謂稱夫之弟曰叔，則夫兄亦可謂伯矣，何乃為此異稱也？又《爾雅》稱父之{日弟}弟，先生曰世父，後生曰叔父，稱父之兄妻曰世母，父之弟妻曰叔母。夫既可謂叔父叔母，則亦可謂伯父伯母矣，何以不言伯也？觀《釋親四章》書，總無伯字。〈（《雲穀臥餘》）〉
《禮•檀弓》：幼名冠字，五十以伯仲。孔氏曰：人始生三月而加名，故云幼年名。年二十有為人父之道，同等不可復呼其名，故冠而加字。年至五十，耆艾轉尊，又舍其字，直以伯仲別之。《士冠典》：二十已有伯某，而年至五十，直呼伯仲爾。朱文公曰：吾年五十，即稱伯仲，除了下面兩字，猶今人不敢斥尊者，而呼為幾丈之類，是不可以自尊也。《玉藻》：士於君所言，大夫沒則稱諡，若字，士與大夫言，亦稱字，以君前臣名，而大夫字之為貴。及與大夫言而字大夫，雖孔氏謂言及它大夫則呼宇，卑者蓋亦字尊矣。〈（《稗史》）〉
今人別號菴字，印章往往不同，緣《說文》本無庵字，菴近俗也。予嘗考之，菴字古書所用者，《蜀都賦》「八方菴藹」，王充《論衡》「桃李梅杏，菴丘蔽野」，此取菴覆之義。至三國及晉，始有菴幔、菴閭之語，與今人所用菴字義同，菴字不可謂不古也。但篆籀以《說文》為宗，《說文》不載之字，用於印章，似為未妥。又按古篆有作菴者，又止借菴者，《石鼓文》作菴，其字從穴，穴亦人居也。近見溫陵古寺一冊，有元人止菴印章，菴字作菴，詳《玉篇》皿部，有菴烏含切，覆蓋也。考古閣有伯戔饋菴，菴器皿，而借為菴舍字，恐舍形似器，亦猶漢闕之觚稜，其形亦本酒器也。〈（《升菴外集》）〉
舊制生員惟有廩膳增廣，雖然，廩膳有額，增廣無額。成化初，京師語曰：「和尚普度，秀才拘數。」禮部姚夔顛覆國祚，不得已請奏，故附學立焉。〈（《四樵野紀》）〉
增廣有額自宣德四年始，至景泰元年，照舊無額，後成化三年又額。〈（《堯山堂外紀》）〉
左右參將之名，起於洪武二十年，即左右副將軍也。遊擊之名，見於武則天，以傳遊藝為之，用以羅織者，佐擊起嘉靖年間。〈（《湧幢小品》）〉
凡士司官有武銜者，宣尉使同知安撫司，正長官副長官，士千戶百戶之類是也。又文銜者，上府同知通判推官士州同士縣丞主簿巡檢之類是也。長官司有屬宣慰司者，有屬府州縣者，有屬衛者。武銜士官，與屬宣慰長官，專用目把漢把，侇而侇者也。文銜士官與屬府州長官，事統於郡守州守縣令，侇而漢者也。屬衛長官，與衛官世姻，而勢難鉗制，不侇不漢者也。〈（仝上）〉
監生歷事起於天順時，兵部尚書馬昂所題，謂曹務機要，上下疏牘關係，不宜專委胥吏。當擇監生文行明慎，綜達時務，俾專司繕錄，因課功高。其入銓常資，詔下所司通行，著為令。〈（仝上）〉
男女之合，二情交暢，陰血先至，陽精後衝，血開裹精，精入為骨，而男形成矣。陽精先入，陰血後參，精開裹血，血入居本，而女形成矣。陽氣聚面，故男子面重，溺死者必伏。陰氣聚背，故女子背重，溺死者必仰。走獸溺死者，伏仰皆然。陰陽均至，非男非女之身，精血散分，胎品胎之兆。父少母老，產女必羸。母壯父衰，生男必弱。古之良工，首察乎此，補羸女先養血壯脾，補弱男則壯脾節色。羸女宜及時而嫁，弱男宜待壯而婚，此疾外所務之本，不可不察也。〈（《褚氏遺書》）〉
飲食五味，養髓骨肉血，肌膚毛髮。男子為陽，陽中必有陰，陰之中數八，故一八而陽精升，二八而陽精溢。女子為陰，陰中必有陽，陽之中數七，故一七而陰血升，二七而陰血溢。陽精陰血，皆飲食五穀之實秀也。方其升也，智慮開明，齒牙更始，髮黃者黑，筋弱者強。暨其溢也，凡充身肢體手足耳目之餘，雖針芥之瀝，無有不下。凡子肖形父母者，以其精血嘗乎父母之身，無所不歷也。是以父一肢廢，則子一肢不肖其父；母一目虧，則子一目不肖其母。然雌鳥牝獸，無天癸而成胎者，何也？鳥獸精血，往來尾閭也。精未通而御女以通其精，則五體有不滿之處，異日有難狀之疾。陰已痿而思色，以降其精，則精不出，內敗，小便道澀而為淋。精已耗而復竭之，則大小便道牽疼。愈疼則愈欲大小便，愈便則愈疼。女人天癸既至，逾十年無男子，合則不調；未逾十年思男子，合亦不調。不調則舊血不出，新血誤行，或漬而入骨，或變而為之腫，或雖合而難子。合男子多則瀝枯虛人，產乳眾則血枯殺人，觀其精血，思過半矣。〈（仝上）〉
建平王妃姬等，皆麗而無子，擇良家未笄女入御，又無子。問曰：「生男有道乎？」翟褚澄曰：「合男女必當其年，男雖十六而精通，必三十而娶；女雖十四而天癸至，必二十而嫁。皆欲陰陽氣完實，而後交合，則交而孕，孕而育，育而為子堅壯強壽。今未笄之女，天癸始至，已近男色，陰氣早泄，未完而傷，未實而動；是以交而不孕，孕而不育，育而子脆不壽，此王之所以無子也。然婦人有所產皆女者，有所產皆男者，大王誠能訪求多男婦人，謀置宮府，有男之道也。」王曰：「善。」未再期，生六男。夫老陽遇少陰，老陰遇少陽，亦有子之道也。〈（仝上）〉
宣德中，賜太監陳蕪雨夫人，天順初，賜故太監吳誠妻兩京第宅莊田，見《水東日記》諸書。予按《高力士傳》，河間男子呂玄晤吏京師，女國姝，力士娶之，玄晤擢自刀筆吏，至少卿。《李輔國傳》帝為娶元擢女為其妻，擢以故為梁州刺史。《朱子語類》梁師成妻死，蘇叔黨范溫皆衰絰臨哭。由是觀之，椓人有妻，古今所同也。京師人謂此曹性男猶在，必須近女，豈其然乎？〈（《皇朝盛事》）〉
都者美也，鄙者陋也。《詩》云：「彼都人士。」《史記》云：「五羖大夫，荊之鄙人也。」以帝王所居文物整齊，士女閑雅為美，故曰都門，曰都人。以邊陲郊野風裕疏略可鄙，故曰鄙民，曰鄙人。《左傳》子產治鄭，都鄙有章。〈（《鉛槧》）〉
仁宗親信夏原吉最切，每朝罷，必呼至近御扆前，或隨至便殿，面議政務。凡內諸司所進章疏，命擬旨，公擬旨多云「某部知道」。或以問公，則曰：「予奪之柄，非臣下所敢事，故付之六部，定其可否而復取上裁，則事有所分，而權不下移也。」後旨多云「某部知道」，仿此。〈（《皇明泳化類編》）〉
杜詩：「今朝漢社稷，心數中興年」，人多疑子美誤用，注中竹仲反，而不知其出處。按《宋史•筆斷》曰：「中興謂中於理而復興也，猶曰應當興耳。」〈（《杜詩注》）〉
朱子嘗曰：「科舉壞人心術，故其議學校貢舉，謂今之為法，其所以教者，既不本於德行之實，而所謂藝者，又皆無用之空言。至於其弊，則所謂空言者又皆怪妄無稽，而適以敗壞學者之心志，是以人才日衰，風俗日薄。」近代歸震川與潘子實書曰：「科舉之學，驅一世於利祿之中，而成一番人才。世弊已極，士方沒首濡溺於其間，無復知有人生當為之事。榮辱得喪，纏綿縈繫，不可解脫，以至老死而不悟。」二公之言，深中應舉士子之弊。〈（《雲穀臥餘》）〉
唐人舉進士，必行卷者為緘軸，錄其所著文，以獻主司也，其式見《李義山集》新書序，曰：治紙工，率一幅以墨為邊準（今俗呼解行也），用十六行式（言一幅解為墨邊十六行也），率一行不過十一字。〈（《演繁露》）〉
唐太宗罷周公祠，始以孔子為先聖，顏回為先師，此後世學校專祀孔子之始。前此所謂先聖者，周公也。先師者，孔子也。後世惟以顏子配享。〈（《古今原始》）〉
唐明皇始改顏回等從祀孔子者為坐像。〈（仝上）〉
明皇始詔孔子門弟子從祀，前此孔子弟子，惟列像廟堂，不預饗祀。至是因李元璀言，始得列享於左丘明等二十二人之上。〈（仝上）〉
梓潼神祠，在處有之，而學宮事之尤謹。按梓潼為四川屬縣，四川上直參宿，參有忠良孝謹之象，其山水深厚，為神明之所宅。或謂斗魁為文昌六府，主賞功進爵，故掇科之士，往往事之。或謂神為張宿之精，《詩》所謂張仲孝友是也。〈（《三餘贅筆》）〉
舊制殿試，皆有黜落，臨時取旨，或三人取一，或二人取一，或三人取二。故有屢經省試取中，擯棄於殿試者。故張元以積忿降元昊，大為中國之患。朝廷始囚其家屬，未幾復縱之，於是群臣建議，歸咎於殿試黜落。嘉祐二年三月辛巳，詔進士與殿試者，皆不黜落，迄今不改。是一叛逆之賊子，為天下後世士子無窮之利也。〈（《客中閑集》）〉
禮冠而字之，敬其名也，《春秋》以稱字為榮。同輩相稱以字，至有稱名者，見諸詩文，殊為典雅。近世諛佞成俗，直稱表號，以為簡慢，遂僅呼一字而以翁老承之，雖少年稚子，無不蒙此稱者。夫父母存，恆言不稱老，子舍而居尊長之名，衝幼而甘衰耄之目，豈非不祥？至形之文翰詩題，俗陋又不待言矣。〈（《雲穀臥餘》）〉
江陰李詡《戒菴漫筆》曰：余少時肄業，並未見窗稿刻本。有書賈在利考朋友家，抄得窗課數十篇，每篇謄寫二三十紙，到余家塾，棟其幾篇，每篇酬錢或二文，或三文。憶荊州〈（唐順之）〉中會元，其稿亦是無錫門人蔡瀛與一姻家同刻。方山〈（薛應旂）〉中會魁，其三試卷，余為從臾其常熟門人錢夢玉以東湖書院活板印行，未聞有坊間板，今滿目皆坊刻矣。楊子常彝曰：「十八房之刻，自萬曆壬辰《鉤玄錄》始旁有批點，自王房仲士驌選程墨始。至乙卯以後，而坊刻有四種。曰程墨，則三場主司及士子之文；曰房稿，則十八房進士之作；曰行卷，則舉人之作；曰社稿，則諸生會課之作。至一科房稿之刻，有數百部，皆出於蘇杭，而中原北方之賈人，市買以去，天下之人，奉以為的，而他書一切不觀。」〈（仝上）〉
明太祖建國學於南都，乃製秀才監生之衣巾，既成，太祖親服而試之，問馬皇后曰：「汝謂我何所似耶？」後笑答曰：「似一個老官也。」至今監中皂隸，誚監生為老官。〈（《泳化續編》）〉
元，大也，始也，首也。人君立極建元，不曰一年而曰元年。每歲首月，不曰一月，而曰正月。正月一日，曰元日，蓋欲人君體元以居正也。按古帝王紀元，始於漢。以一字紀元者，始於漢文帝後元年，景帝中元年。以二字紀元者，始於漢武帝建元元年。以三字紀元者，始於梁武帝中太通元年。以四字紀元者，始於漢哀帝太初元將元年。改元始於文帝十七年，辛垣平言候日再中。居項之，日卻復中，於是更元年後，平以詐伏誅。〈（《客中閑集》）〉
子過其父為跨灶，解者紛紛，聞邊徼中相馬者言：馬前蹄之上，有兩空處，名曰灶門。凡善走之馬，前蹄之痕印地，則後蹄之痕，反在前蹄之先，故軍中人，謂之跨過灶門。考之東西南北，率同此稱，夫跨從足後步過前，似後人追過前人之意，以擬子父於義為協。〈（《幽草軒錄》）〉
古者拜禮，非特首至地然後為拜也，凡頭俯膝屈手動，皆謂之拜。按《周禮》辨九拜之儀，一稽首，二頓首，三空首，四振動，五吉拜，六凶拜，七奇拜，八褒拜，九肅拜。稽首拜頭至地下，頓首拜頭叩地也，空首拜頭至手也，振動以兩手相擊也，奇拜一拜也，褒拜再拜也，肅拜但俯下手，即今之揖也，何嘗專以首至地為拜也？乃知禹聞善言，則拜如揖之類是也，豈僕僕之謂哉！今人或以頓首，施於卑下；不知拜頭叩地，豈卑下之所安乎？古者男女皆跪，男跪尚左手，女跪尚右手，以此為別。自唐武后尊婦人，始易今拜而不屈膝，此見張建章《渤海國記》。然又觀《北史》，周時詔內外命婦拜宗廟及天台，皆僥伏。則知前此婦人蓋已有不跪者矣。〈（仝上）〉
隋唐之代，貢士皆考功主試。玄宗時，考功員外郎李昂為之舉人，頗肆詆詞。玄宗以員外郎望輕，遂移貢舉於禮部，以侍郎主之，禮部選士自茲始。又淳化三年三月四日，帝御崇政殿試進士，詔糊名考校，定其優劣為五等。第一至第二第賜及第，第三第四賜出身，第五賜同出身，五等之分，自此為始也。天聖五年，始曰甲。則天永昌元年二月，策問貢舉人於洛城殿前，殿試自此始。〈（仝上）〉
子者，男子通稱，孔子大聖，孟子大賢，例只稱子。孔子漢號夫子者，邢昺《孝經疏》云：「孔子嘗為魯國大夫，故弟子連官稱尊之，以別餘人也。」後之尊師者，因例曰夫子。近時朱文公稱周程，特曰子周子、子程子，復於姓上係子。按《公羊傳》曰：「子公羊子、子司馬子。」何休釋云：「加子姓上，名其為師也。」若非師而但有德者，不以子冠氏上，朱子於周、程，蓋尊師之。〈（《識遺》）〉
《白虎通》曰：「贄用雁，取其隨時南北，不失其節，明不失女子之時也。」《儀禮》云：「《昏禮》用雁，取其順陰陽往來之義。」《昏禮》曰：「贄不用死。」故《詩》云：「雝雝鳴雁。」《六經天文編》云：「雁得中和之氣，熱則即北，寒則即南，以就和氣。為禮幣者，一取其信，一取其和也。」焦弱侯曰： 「親迎執雁，先儒謂取不再偶之義，考《儀禮》自納采、問名、納吉、請期、親迎，凡五用雁。夫雁非時有之物，而生者尤為不易，使昏禮而必需是，則天下之不得妻者多矣，不如易以鵝者為是。」〈（《雲穀臥餘》）〉
《物類志》曰：「將斧潛於妊婦床下斫之，必生男，試將斧子雌雞欲卵時，可驗也。舊有佩雄黃精，衣冠照井之說，亦與胎教同其意耳。無意中呼妊者回頭過戶限，視其左右，以知男女。孕婦食桑椹，復食雞鴨蛋子，橫生；食薑，子六指；在孕恆聞鷹鷂聲，生子不畏雷。未曰：『陰經方動而交，則子生髮白肝枯，俗名社公，皆氣之不純焉耳。』經曰：『陰搏陽別，謂之有子。』按尺內也，以左右辨男女。醫曰：『心脈動如豆大，肝脈滑而兩尺甚者，妊也。命門旺為男胚，心動肝滑而兩尺弱者，別病也。』」〈（《物理小識》）〉
《南史》張元始及朝野僉載曹大年邴吉以此斷之。唐張族鷟《耳目記》柳州曹泰八十五生子曰曾，日中無影，曾年七十方卒。張孟奇言今不驗，則遂有帷簿之疑。又言賢囊下觔，謂之影智，以為甚言其精衰耳。老人亦有強於後生者，或曰一歲中，其影彷彿；及長，血氣自旺，則與人同。〈（仝上）〉
黎久曰：「有處女孕者，其家訊掠百至，而卒無明驗也。或神交氣交，或精交；女國照井而孕，亦氣交之理乎？」《外紀》韃靼有女國曰亞瑪作搦，俗惟春月容男子一至其地，生男輒殺之。〈（仝上）〉
《顏氏家訓》言江南風俗，二親若在，每至生日，常有酒食之事。無教之徒，雖以孤露，其日皆為供頓，酣暢聲樂，不知有所感傷。程氏云：「人無父母，生日當倍悲傷，更安忍置食張樂以為樂？若具慶者可矣。然梁元帝當載誕之辰，輒齋素講經。」唐太宗謂長孫無忌曰：「是朕生日，世依皆為歡樂，在朕翻為感傷。今君臨天下，富有四海，而欲承顏膝下，永不可得，此子路有負米之惜也。《詩》云：『哀哀父母，生我劬勞。』奈何以劬勞之日，更為宴樂乎？」泣數行下，群臣皆流涕。則前世人主未有生日為重，而慶賀成俗已久矣。《漫錄》又說唐中宗以降誕日，宴侍臣內戚，與學士聯句，人主生日樂宴為壽，殆始見此時，固莫盛於明皇也。按唐開元十七年八月，上以生日宴百官於花萼樓下，左丞相乾曜、右丞相說帥百官上表，請以每歲八月十五日為千秋節，布於天下，咸寧宴樂，休暇三日，此置節之始。十九年以千秋節降死罪流，以下原之，此恩赦之始。二十四年八月千秋節，群臣皆獻寶鏡，張九齡獻《千秋金鏡錄》。至代宗大曆元年十月，上生日，諸道節度獻金帛器服、珍玩駿馬，此受貢之始。德宗以誕日，歲詔佛老者大論麟德殿，並詔給事中徐岱等講說，此說法之始。穆宗長慶元年，詔：「七月六日，是朕載誕之辰，其日百僚命婦，宣於光順門，進名參賀，朕門內與百僚相見。」雖嘗敕停，尋復行之，此進名受賀之始。長慶四年敬宗初立，徐泗觀察使王知興以上生日，請於泗州置戒壇，度僧尼資福，此度僧之始。文宗開成二年，詔：「朕之生辰，不欲屠宰，用表好生，非是信尚空門，將希無妄之福。自今宴會疏食，仕陳西醯，永為常例。」此禁屠宰之始。紀節以來，襲為大典，雖本自開元，而明皇久以生日為重矣。王皇后寵衰，泣曰：「三郎獨記不得何忠脫紫半臂，換一斗麵，為生日湯餅耶？」蓋舊事也。明皇不惟自壽，每自讓皇帝憲，生日必幸其宅，移時宴樂。惠宣太子業被疾，明皇自視，會既愈，幸其第，置酒賦詩，為初生歡，此愷悌之至情。天寶十四年六月一日，貴妃楊氏生日，幸華清宮，於長生殿奏新曲。會南海進荔枝，因名荔枝香。天寶十載正月，安祿山生日，賜衣服、玩器、酒饌，以宮妾蕃將亦用此。朱仲新云：「唐人生日，多具湯餅。」引夢得送張與詩：「爾生始懸弧，邀我作上賓。引箸舉湯餅，祝賜天麒麟。」此當謂初生時，少陵自有宗武詩也。《雲溪友議》載西川韋相公皋因作生日，節鎮皆貢珍奇，獨東川盧八座送一歌姬為饋。〈（《愛日齋叢抄》）〉。
蜀人多姓奇，今《百家姓》以為出於宋朝，故首以趙錢孫李，尊國姓也。前朝《千家姓》亦以朱奉天運起文，然未見有天姓者，而蜀姓或有出於二家外。自魏晉以來，取才於門閥，故姓氏尤重。唐重八姓，論相於此，至不許與他姓為婚姻。自八姓而下，凡有三百五十姓。宋嘉祐中，亦有《千姓編》。雁門邵思撰《姓解》，則分為一百七十門，至有二千五百六十八氏。漢潁川太守聊氏，復有《萬姓譜》，古姓之存於今者鮮矣。按左氏因生賜姓，胙土命氏，以字以諡，以官以邑，才五者而已。〈（《蜀都雜抄》）〉
今人三年之喪，有過於古人者三事。《禮記•三年問》曰：「三年之喪，二十五月而畢。」《檀弓》云：「祥而縞，是月襗，徙月樂。」正肅云：「是祥之月而襗，襗之明月，可以樂矣。」《喪服小記》曰：「再期之喪，三年也。」《春秋》閔二年，《公羊傳》曰：「三年之喪，實以二十五月。」〈（《後漢書》陳忠疏言，先聖據人情而著其節制服二十五月）孔安國《書傳•太甲篇》云：「湯以元年十一月崩，至此二十六月，三年服闋。鄭玄謂二十四月再期，其月餘日不數，為二十五月，中月而襗；則空月為二十六月，出月襗祭為二十七月，與王肅異。」按《三年問》曰：「至親以期斷，是何也？」曰：「天地則已易矣，四時則已變矣，其在天地之中者，莫不更始焉，以是象之也。」「然則何以三年也？」曰：「如隆焉爾也，焉使倍之，故再期也。」今從鄭氏之說，三年之喪，必二十七月〈（宋武帝永初元年十月辛卯，改晉所用王肅祥襗二十六月儀，依鄭玄二十七月而後除）〉，其過於古人一也。《儀禮•喪服篇》曰：「疏衰裳齊牡麻經冠，布纓削杖，布帶疏屨，期者父在為母。」傳曰： 「何以期也？屈也，至尊在，不敢伸其私尊也。」《禮記》雜記下篇曰：「期之喪十一月而練，十三月而祥，十五月而襗。」注云：「此謂父在，為母也。」《喪服四制》曰：「資於事父以事母而愛同，天無二日，土無二王，國無二君，家無二尊。以一治也。故父在，為母齊衰期者，見無二尊也。今從武后之制，亦服三年之服，〈（唐高宗上元元年十二月，天後上表，請父在為母服齊衰三年，從之。玄宗開元七年閏七月，右補闕盧履冰上言，體父在為母服周年，則天皇后改服齊袁三年，請復其舊。上下其議，左散騎常侍褚無量以履冰議為是，諸人爭論，連年不決。八月辛卯，敕自今五服並依喪服傳文，然士大夫議論猶不息，行之各從其意。無量歎曰：「聖人豈不知母恩之厚乎？厭降之禮，所以明尊卑，異絕徼也。俗情膚淺，不知聖人之心，一紊其制，誰能正之？」二十年，宰相蕭高復請依上元救父在為母齊衰三年，從之。）〉其過於古人二也。《喪服篇》又曰：「不杖麻屨者，婦為舅姑。」傳曰：「何以期也？從服也。」今婦為舅姑，亦服三年，其過於古人三也。皆後儒所不敢議，非但因循國制，亦畏宰我短喪之譏。若乃日月雖多，而哀戚之情不至焉，則不如古人遠矣。〈（《日知錄》）〉
武后始請父在為母服齊衰三年，當時雖請未行，至端拱中始行，遂為制。〈（《古今原始》）〉
宋太祖始令婦為舅姑服三年，婦為舅姑服，前此未嘗有也。〈（仝上）〉
明太祖制，子為父母，庶子為其母，皆斬衰三年，嫡子眾子為庶母，皆齊衰杖期，五服亦稍有升降，編輯成書，使內外遵守。庶子為其母斬衰，亦制也，可謂能體孝子之心矣。〈（仝上）〉
孝宣即位，思戾悼之名，不少隱諱，亦無一人更言泉鳩裏事。此見漢人醇厚，後代因之而恩怨相尋，反覆之報，中於國家者多矣。〈（《日知錄》）〉
堪輿家之說，原於古陰陽家者流。古人建都邑，立家室，固未有不擇地者；而擇地以葬，其術則本於晉郭璞所著《葬書》二十篇。後人增以謬妄之說，蔡元定嘗去其十二，而存其八，後世言地理之術者，此其祖矣。自近世大儒考亭朱子，以及蔡氏，莫不尊信其術，以謂奪神功，回天命，致力於人力之所不及，莫此為驗，是固有不可廢者矣。後世之為其術者，分為二宗：一曰宗廟之法，始於閩中，其源甚遠。至宋王伋乃大行，其為說主於星卦，陽山陽向，陰山陰向，不相爭錯，純取五星八卦，以定生克之理。其學浙間傳之，而今用之者甚鮮。一曰江西之法，筆於贛人楊筠松、曾文迪，及賴大有、謝子逸輩尤精其學。其為說主於形勢，原其所起，即其所止，以定位向，專指龍穴砂水之相配，而它拘忌，在所不論。其學甚行於今，大江以南，無不遵之者。二宗之說，雖不能相同，然皆本於郭氏者也。業其說者，參其異而會其同，斯得之矣。〈（《青岩叢錄》）〉
三國魏僕射曹馥沒於寇亂，嫡孫胤不能葬屍，招魂殯葬。招魂之葬，始見於此。〈（《珊瑚網》）〉
文王忌日必哀，《禮》云：「君子有終身之憂，忌日之謂也。」忌始於周乎？〈（仝上）〉
周成王用中士奠世系，治世譜，差序秩第，即唐之玉牒也。〈（仝上）〉
漢高帝時，田橫死，從者不敢哭，隨板敘哀，故承以為輓歌。漢武時，李延年分為二，《薤露》送王公貴人，《蒿里》送士大夫庶人。〈（《萃醉錄》）〉
秦漢以來，帝王陵前，有石麟石象辟邪石馬之屬，人臣墓前，石虎石羊石人石柱之類，皆以飾壟，如生前之儀衛，唐朝以為山陵。太宗葬九山，關前立石馬，陵後門內，又有番前勇衛軒禁者一十四人，石象皆刻其官氏。後漢太尉楊震葬日，入曠驅罔象，以好食亡者肝腦，人家不能令方相立於墓前，而罔象畏虎與柏，故墓前立虎。或陳倉人掘地得物，若羊非羊，獻之，道逢二童子，謂此名為媼，常在地中，食亡人腦。若欲殺之，取柏東南枝，插向丘壟，由是墓前皆樹柏。以二說各異，未知孰是。《儀禮》云：「大夫樹柏，士樹楊。」按《禮經》云：「古之葬者，不封不樹，後代封墓而又樹焉。」《左傳》云：「爾墓之木拱矣。」又「樹吾墓檟」。仲尼卒，子弟各自守它方，持其異木，樹之墓；則自殷周已來，尊卑之制，不必專以罔象之故。虞思道《西征記》云：「新鄉城西，有漢桂陽太守趙越墓，墓北有碑，碑有石柱，東西有亭，因以石柱為名。然柱前石人石獸石柱，自漢代有之。」《炙轂子》曰：「舜葬蒼梧，鳥銜土培墓，陵丘之石象，恐不特楊震也。」 又古詩云：「古墓犁為田，松柏摧為薪，白楊多悲風，蕭蕭愁殺人！」又詩云：「墓門有棘。」然則封樹起於中古也。〈（《炙轂子錄》）〉
於定國決獄平，郡中為之立生祠，號曰於公祠，生祠始見於此。此民所立，後有在位而自立者，可笑也。〈（《古今原始》）〉
今人賀壽者，七十曰七袠，八十曰八袠。按字書袠與袠、帙同，書衣，又書卷編次也，與年壽絕無涉，不識稱者何居？因觀白樂天詩：年開第七袠，屈指幾多人？自注云：「余與蘇州劉郎中，同壬子歲，今年六十二。」又詩：行開第八帙，可謂盡天年。注云：「時俗謂七十以上為開第八秩，字書訓袠字與帙同，又與秩同。」唐《蕭至忠傳》官帙益輕，是則帙祑帙秩四字，皆可通為一義，而白詩所引，則謂過此而及彼，若縉書帙然也。信如此解，則稱慶七十者，當云八袠，八十者當云九袠，乃與古語合。第如其年而稱之，殊末宜也。〈（《雲穀臥餘》）〉
明太祖定致仕官處鄉黨之禮，惟於族內序尊卑，如家人禮。其於外祖及妻家，亦序尊卑，若筵宴則設別席不許坐於無官者之下。如與異姓致仕官會，則序爵，爵同則序齒；其於異姓無官者相見，不預答禮。庶民以官禮謁見，敢有淩侮者，論如律。〈（《古今原始》）〉
唐詩題多有稱口號者，號字皆讀去聲。按《說文》，號呼也，口號者隨口所號呼，猶云口占也，則號當讀平聲。〈（《懷秋集》）〉
《內經靈樞•五閱•五使篇》曰：「五官不辨，闕庭不張，小其明堂，藩蔽不見，又卑其牆，牆下無基，垂角去外，如是者雖平常。」殆其解在《五色篇》曰：「明堂者，鼻也；闕者，眉間也；庭者，顏也；藩者，頰側也；蔽者，耳門也。其間欲方大，去之十步，皆見於外，如是者壽必中百歲。」又陰陽二十五人篇、五音五味篇，論五形之人二十五變，木形之人其屬角，有左角之人，鈦角之人，上角之人，大角之人，判角之人。火形之人，其屬徵有右徵之人，少徵之人，質徵之人，上徵之人，判徵之人。土形之人，其屬宮，有少宮之人，上宮之人，大宮之人，加宮之人，右公之人。金形之人，其屬商，有右商之人，少商之人，釒犬商之人，上商之人，左商之人。水形之人，其屬羽，有眾羽之人，桎羽之人，上羽之人，大羽之人，少羽之人。木形則佗佗然，遺遺然，隨隨然，推推然，括括然。火形則核核然，肌肌然，倡倡然，鮫鮫然，頤頤然。土形則敦敦然，婉婉然，坎坎然，樞樞然，兀兀然。金形則諄諄然，廉廉然，脫脫然，監監然，嚴嚴然。水形則延延然，頰頰然，紆紆然，絜絜然，安安然。」雖不能通其詳，其大旨可知矣，乃知此術不始於《左傳》。《荀子》所載唐舉，管輅之所師，當出於此。〈（《升庵外集》）〉
程大昌考古，謂古人以尊賜卑者書啟，必於紙尾批曰：「與某人。」如宋時詔敕批答之類，故紙尾結言慎餘等語者，示行卑不敢更有他語也。〈（《卓吾疑耀》）〉
《韓非子》云：「堯無膠漆之約於當世而道行，舜無置錐之地於宇內而德結。」又《史記•優孟傳》孫叔敖為楚相死，其子無立錐之地。又後漢郭丹、後蜀諸葛亮傳，俱有此語。〈（《束齋記事》）〉
世謂清淡放曠，起於晉，非也，漢末已有之矣。仲長統《見志詩》曰：「寄愁天上，埋憂地下，判散五經，滅裂風雅。」鄭泉嗜酒，臨卒謂同類曰：「必葬我陶家之側庶，千年之後化而成土幸見取為酒壺，實獲我心矣。」二子蓋阮籍、劉伶之先著鞭者也。〈（《禮史》）〉
明太祖遣國子監生武淳等往各處，隨其稅糧多寡，定為幾區，區設糧長四人；使集糧長耆民，躬履田畝，以量度之，圖其田之方圓，次其事，怨書主名，及田之四至，編彙為冊，其法甚備，謂之魚鱗圖。〈（《古今原始》）〉
《真誥》曰：「學道山中，宜養白雞白犬，能辟邪。」《靈廞秘抄》曰：「端午日以豬頭血和雄黃收之，能制鬼。午日以雄黃塗狗口鼻，以樟煙熏之，此狗即能制鬼，雷煥令獵犬見狐妖是也。」《圖纂》云：「五月戊辰日，以豬頭祀灶，埋石室四隅，則邪不入。」《積驗錄》六畜相鬥作人言，皆螢惑下降，火鬼附托。宣北方作坎，埋豕犬血，惟雞鵝屬東方陽氣，而雄雞尤雄，故雞鬼為甚疾。漢宣元時，雌雞化雄；永光中，雞生角；周玘雌雞逃承溜七日而雄鳴；劉象之家，雞生三足，皆謂雞禍。老夫曰：「老雞人言，殺之則已，黃昏鳴，主有天恩，非荒雞類也。燒雄雞入酒飲，所求必得。」《太清外術》言畜蠱家，雞輒飛去。崔實《月令》云：「臘月東門磔白雞頭以合藥。」《白澤》云：「雞四距重翼者，龍也，殺之遭震。」〈（《物理小識》）〉
以財乞文，俗謂潤筆之資。隋鄭譯拜爵沛國公，位上柱國，高穎為製，戲曰：「筆乾。」答曰：「出為方嶽，杖策言歸，不得一文，何以潤筆？」唐柳比善書，比為瀘州刺史，東川節度使顧彥暉請比書德政碑。比曰：「若以潤筆為贈，即不敢從命。」《容齋續筆》謂文字潤筆，自晉宋以來有之，而唐始盛，李邕作文，受納比遺至巨萬。皇甫湜為裴度作福先寺碑，度贈車馬繒彩甚厚，湜大怒，度又酬絹九千匹。白居易作《元稹墓誌》，謝以鞍馬綾絹，及玉帶之物，價當六七十萬。裴均死，其子持萬縑，詣韋貫之求銘。劉禹錫《祭韓昌黎文》云：「公鼎侯碑，志隧表阡，一字之價，輦金如山。」自宋以後，此風衰息矣。〈（《珊瑚網》）〉
莨菪子，雲實，防芩，赤商陸，曼陀羅花，皆令人狂惑見鬼。安祿山以莨菪酒醉奚丹，坑之。嘉靖中，妖僧武如香至昌黎張柱家，以紅散入飯，舉家昏迷，任其奸汙，蓋是橫唐方。周密言：押不盧，可作百日丹。郎仁寶言曼陀羅花酒，飲之醉如死。魏二韓御史治一賊，供稱威靈仙天茄花粘刺豆，人飲，則迷，藍汁可解，青衣可嚼。楊循吉《吳中故語》言許道師惑人，午日取即且蛇蠍等，置甕互啖，餘者以其血和藥，令求法者洗眼，則妄見眩亂。以曼陀羅釀煮鴨，日食則癡。〈（《物理小識》）〉
劉瑾弄威福，諸司官朝覲至京，畏瑾虐焰，恐罹禍，各斂銀賂之；每省至二萬兩，往往貸於京師富豪。復任之日，取官庫貯，倍償之，名曰京債。〈（《明紀事》）〉
寺宇自古至今凡三變，三代以上，凡言寺者，皆奄豎之名。《周禮》寺人註：寺之言侍也。《詩》云：「寺人孟子。」《易》之閽寺，《詩》之婦寺，《左傳》寺人貂，寺人披，寺人孟張，寺人惠牆、伊戾，寺人柳，寺人羅，皆此也。自秦以宦者任外廷之職，而官舍通謂之寺。漢以太常光祿勳衛尉太僕廷尉太鴻臚宗正大司農少府（又御史府亦謂之御史大夫寺。顏師古曰：官曹通名為寺。《風俗通》曰：寺司也，諸官府所止皆曰寺。《後漢書》張湛告歸平陵，望寺門而步。註：寺門即平陵縣門也。《吳志•淩統傳》亦云過木縣步入寺門），又變而浮屠之居，亦謂之寺矣。〈（《日知錄》）〉
炙轂子曰：「滑稽，轉注之器也。今若以一器物底下穿孔，注之不已之類。比人言語捷給，應對不窮，似滑稽轉注不已，故呼敏捷之人為滑稽。」〈（《炙轂子錄》）〉
風聞二字，出《漢書》，尉佗曰：「風聞老夫父母墓已壞削。」賈逵《國語》注曰：「風聞采也，采聽商旅之言。」故沈約彈王源曰：「風聞東海王源嫁女，與富陽滿氏。」而魏任城王澄表，以為法忌煩苛，治貴清約御史之體，風聞是司。〈（《能改齋漫錄》）〉
黃幹考亭先生之婿也，先生行狀，出其手，其自謂止稱門人。〈（《湧幢小品》）〉
郡之言君也，改公侯之封而言君者，至尊也。郡守專權，君臣之禮彌崇。今郡字君在其右，邑在其左，君為元首，邑以載民，故取名於君，謂之郡。〈（《十三州記》）〉
縣糸玄也，糸玄以貞直言，下體之居，鄰民之位，不輕其施。誓綿用法，不曲如糸玄，糸玄聲近縣，故以取名，今縣字在半也。〈（仝上）〉
今人稱法令曰「令甲」，然考《漢書》有令乙令丙，則《漢律》當有十卷。〈（《枕譚》）〉
《左傳》定公八年，陽虎曰：「盡客氣也。」《南史》宋尚書左丞荀亦松奏顏延之啟云：「高自北擬合，客氣虛張。」〈（《續釋常談》）〉
劉餗《隋唐嘉話》，薛方徹尚丹陽公主，太宗嘗謂人曰：「此乃薛駙馬村氣也。」〈（仝上）〉
明太祖定服色花樣，公侯駙馬伯麒麟。《白澤》文官一品二品，仙鶴錦雞，三四孔雀雲雁，五白鷳，六七鷺鷥鸂鶒，八九黃鸝鵪鶉練雀。風憲官用獬豸，武官一二獅子，三四虎豹，五熊羆，六七彪，八九品犀牛海馬。〈（《古今原始》）〉
露布人多用之，《春秋》佐助期曰：「武露布，文露沈。」宋均云：「甘露見，其國布散著人上，武文采者，則甘露沈重。」〈（《侯鯖錄》）〉
周宇文護母留齊，貽書護曰：「昔在武川鎮，生汝兄弟，大者屬鼠，次者屬兔，汝身屬蛇。」當時已有此語。〈（《懷秋集》）〉
雲南之南，一番國，人有犯罪應誅者，國主捕之急，奔往某寺中，抱佛腳，知悔過，願為僧。王許貰之，遂髡髮環耳，衣禪衣，故其國人為僧者多。諺云：「閑時不燒香，急來抱佛腳。」本此。〈（《紀聞》）〉
壹貳叄肆伍陸柒捌玖拾仟佰等字，相傳始於明初刑部尚書開濟，然宋邊寶《崑山志》已有之。蓋錢穀之數用本字，則奸人得以盜改，故易此以關防之耳，文章中非所宜用也。〈（《稗史》）〉
若干者，設數之言也，干猶個也，若個猶言幾何枚也。又說干者十干，自甲至癸也，亦以數言也。〈（《演繁露》）〉
《霍去病傳》諸宿將嘗流落不耦。註：流謂遲留，落謂墜落，據出處，流字合作留。〈（《孔氏雜說》）〉
淮揚俗諺，謂衰鈍為落度（入聲），偶觀史，楊儀語費禕曰：「往者丞相亡歿之際，吾若舉軍以就魏氏，處世寧當落度如此耶？」諺乃本此。〈（《雲穀臥餘》）〉
子夏言生數曰：「人十月生，馬十二月生，狗三月生，豕四月生，猿五月生，鹿六月生，虎七月生，蟲八月化，餘各從其類。」〈（《物理小識》）〉
監書內酒端硯徽墨，洛陽花，建州茶，蜀錦定瓷，浙漆吳紙，晉銅，西馬東絹，契丹鞍，夏國劍，高麗秘色，興化軍子魚，福州荔眼，溫州柑，臨江黃雀，江陰縣河豚，金山咸豉，簡寂觀苦筍，東華門陝右兵，福建秀才，大江以南士大夫，江西湖外長老，京師婦人，皆為天下第一。他處雖效之，終不及。〈（《袖中錦》）〉
璽、寶、印，三者名殊而用一。許氏《說文》曰：「寶者，印也。」《周禮》掌節云：「門關用璽節，執金吾，揭而璽之。」故應邵《漢宮儀》曰：「璽，信也，尊卑共之。」《月令》云：「固封璽。」《左傳》云：「襄公在楚，武子使季治問璽書而與之。」是也。秦始皇得藍田玉，李斯書其文曰：「受命於天，既壽永昌。」漢高入關，子嬰封皇帝，璽節降，世世傳授，號傳國璽。及莽篡，元後投地，一角缺。董卓焚洛陽，掌璽者投井，孫堅得之，紹後逼堅妻取璽，紹敗，璽歸漢，傳魏。至晉元帝南渡，無玉璽，北人皆云白版天子。後石勒為冉閔所滅，閔得其璽。閔敗，晉穆帝永和八年，鎮西將軍謝尚遣督郵何融購得之。相傳至於五代，契丹滅晉，出帝奉玉璽金印以降，契丹謂璽非真，命求其璽。出帝曰：「從珂自焚，玉璽不知所在。」宋紹聖三年，長安村民義掘地得玉璽，皆言此秦璽，蔡京等以為考之璽文曰：「皇帝壽昌者，晉璽也；受命於天者，後魏璽也；有德者昌，唐璽也；惟為允昌，晉璽也。今云受天於命，既壽永昌，其為秦璽無疑。」此傳國璽之本末也。然秦漢以來，天子始名璽，故許氏直以為王者印。《漢舊儀》曰：「秦以前民皆以金玉銀銅犀象為方寸璽，各服所好，漢以來天子獨稱璽，群臣莫敢用也。」《舊儀》又曰：「皇帝六璽，皆白玉螭虎紐，文曰皇帝行璽，皇帝之璽，皇帝信璽，天子信璽，天子行璽，天子之璽，凡六。皇帝行璽賜諸侯，玉書信璽發兵征大臣，天子行璽外國事，天子之璽事天地鬼神，漢書所謂璽者，此也。」王莽遣將率易單于邱，單于曰：「漢賜單于璽。」言璽不言章，是則漢賜匈奴印，亦通名璽矣。唐武后改璽為寶，特此六璽之名耳。然《帝衍通載》又謂開元六年，改為傳國璽，然後唐應順元年，內批有御前新鑄之印，乃當時從珂自焚，國璽散失，倉卒刻鑄耳。宋雍熙三年，改書詔天下合同三印皆為寶，則又書改為印矣，豈非承襲五代喪亡之後，至是乃釐正乎？〈（《同話錄》）〉
模木生周公塚上〈（其葉春青夏綠秋白冬黯）〉，以色得其正也。楷木生孔子塚上〈（其幹枝陳而不屈）〉，以質得其正也。周、孔為後世模楷，而塚木效其靈。又羲文墓上，並生蓍草，羲文為後世作易，而墓草著其異。〈（《說儲》）〉
《西京雜記》載陸賈云：「目間得酒食，燈花見錢財，乾鵲噪而行人生，蜘蛛集，百事喜。」〈（《侯鯖錄》）〉
奕棋取人道人行五子，謂之蹙融。融者戎也，生於黃帝蹙鞠戎旅之間為戲耳。庾元規曰：「蹙戎者，今之蹙融也，漢謂之格五，取五子相格之義，以名之耳。」樗蒲起自老子，今謂之呼盧，取純色而勝之之義，以名之耳。〈（《珊瑚詩話》）〉
酒有若下，謂烏程也；九醞，謂宜城也；千日，中山也；蒲桃，西涼也；竹葉，豫北也；土窟春，榮陽也；石凍春，富平也；燒春，劍南也；桑落，陝右也。烏孫國有青田核，莫知其本與實，而核如五六斤瓠，空之盛水，俄而成酒，劉章曾得二焉。集賓設之，一核才盡，一核又熟，可供二十客，名曰青田壺。歷城北，有使君林。魏正始中，鄭公愨三伏避暑於此，取大蓮葉置硯格上，盛酒三升，以簪刺葉，令酒注柄，屈莖吸之，薌氣清冽，名曰碧筒酒。張表臣詩曰：「釀憶青田核，觴且碧藕筒。直須千日醉，莫放一杯空。」近時以黃柑醞酒，號洞庭春色；以糯米藥曲作白醪，號玉友，皆奇絕。〈（仝上）〉
吳郡陸深謫延平北歸，宿建陽公館，時薛宗鎧作令，與小酌堂後軒。是歲閩中大雪，四山皓白，而芭蕉一株，橫映粉牆，盛開紅花，名美人蕉。世稱王維雪蕉畫為奇格，而不知冒雪看花，乃實鏡也。〈（《豫章漫抄》）〉
《管子》註：獵而行火曰燒，本義野火也。《戰國策》所謂楚王獵於雲夢，野火之起若雲霓是也。又《列子》趙襄狩於申山，藉艿燒林，艿舊草未芟，新草又生也。今南方之民，刀耕火種，亦成野燒。〈（《希{錢}<穀瓦>筆》）〉
《晉書•儒林傳讚》清真守道，坑志柴門。詩人多用柴門字，原出於此。〈（仝上）〉
《花小名》牡丹曰木芍藥，荷曰芙蕖，梔子曰薝蔔，又曰林蘭，櫻桃曰石蜜，木槿曰華，又曰日及，又曰麗木，瑞香曰麝囊，夜合曰蠲忿，又曰合歡，薔薇曰玉雞苗，罌粟曰米囊，山礬曰海桐，辛夷曰木筆，芍藥曰將離，杜鵑曰紅蹢躅，茉莉曰鬘華，芙蓉曰拒霜，蜀葵曰戎葵，又曰一丈紅，又曰芘芣，丁香曰百結，秋海棠曰斷腸花，玫瑰曰徘徊，紫薇曰百日紅，玉簪曰白萼，萱曰妄憂，又曰宜男，素馨曰悉那茗，淩霄曰紫葳，荼蘼曰佛見笑，木香曰錦棚兒。（程羽父《花小名》）〉
寧國縣庠生章景家，掘園地得古塚，僅一敝絛，燒之色愈潔白；其{須巾}之縷，析之輒開，若績麻然。置油膩泥滓中，有所染，焚之即白，乃信古有火浣布，即此絛之類為之也。按火浣布，嶽蒙泉謂是火浣莫所織，其草出鳥鼠山。而《玄中記》云：「南方有炎山，在扶南國之東，加營國之北，諸薄國之西山，四月而火生，十二月火滅，正二月火不然。山上值出雲氣，而草木生枝葉，至四月火然，草木葉落，如中國寒時，草木葉落也。行人以正二月三月過此山下，取此木以為薪，然之，無盡，取其皮績之為火浣布，則又以為炎山樹皮所織。」《文獻通考》亦載《扶南土俗傳》云：「火洲在馬五洲之東，可千餘里，春月霖雨，雨止則火然，洲土林木得雨則皮黑，得火則皮白。諸左右洲人，以春月取其木皮，績以為布，或作燈炷布，若小穢，投之火中便潔。」又有加營國北諸薄國西，山周三百里，從四月火生，正月火滅。火然則草木葉落，如中國寒時人以三月至此山取木皮，績為火浣布。〈（《應菴隨錄》）〉
《易經》自伏羲畫八卦，始下有連山，首艮；商有歸藏，首坤；《周易》首乾。文王為彖辭，周公為爻辭，孔子為十翼，而《易》之道始備。商瞿子木受學於孔子，而秦火以卜筮不廢，惟失說卦三篇，後河內女子得之。漢初言《易》者，分而為三：其一則始於田何之十二篇，以授丁寬，再傳而得魯之孟喜，齊之梁丘賀，此則發源於子夏（有二卷或云張鉉偽造）孔子者也。二則始於焦延壽，而東郡京房受之。三則始於費直，而鄭玄王弼等皆傳之，自是費氏興而田何遂息。至唐孔穎達作《正義》，獨取王弼之學；李鼎祚之《集解》，則取鄭而舍王；陸德明之釋文，則宗京而尚數。及宋程子之傳，朱子之《本義》出，而後理與象兩明焉。他若衛元嵩之《元包》，關子明之《易傳》，其僭妄而畔《易》者乎？〈（《群書備考》）〉
施孟梁丘之學絕於西晉
〔周〕孔子商瞿木六傳至田何一丁寬——田王孫施讎　孟喜　趙賓　梁丘賀
項生子夏〔漢〕焦延壽——京房言數不言理，今術家皆本此
〔漢〕費直始取彖象文言分入各卦，所傳最久即今《易》也　王璜—高相高康蔣永
鄭眾馬融——鄭玄作《易》注於隋　荀爽　作《易》傳　〔魏〕王肅二王並注　至隋盛行
王弼所註上下經專言理韓康伯作疏
孔子敘書，後遭秦火，百篇亡缺，幸得濟南伏生之口授二十九篇〈（伏生二十八篇，河內女子獻《秦誓》一篇）〉，謂之今文，而傳之者，歐陽〈（歐陽生數傳至孫高）〉大小夏侯也〈（夏侯都尉數傳族於勝，為大夏侯；勝傳子建為，小夏侯）〉，其後孔安國得孔壁所傳科斗文字，定為五十八篇，謂之古文，而奏立之者，梅賾姚興也。當時謂之傳注者，則漢則有伏生〈（作《大傳》）〉劉向〈（作《洪範五行傳》）〉之輩，在隋唐則有費<虎日>劉焯之徒〈（隋初為《正義》者，蔡大寶、巢猗、費<虎日>、顧彪，皆淺略，惟劉焯、劉應詳推，然亦未得孔穎達之《正義》。因費璋而廣之，陸得明釋，又待陳鄭之刊定，王康之釋馭，李精之新釋，皆未當）〉。至宋之注，朱子所取者四家，然王安石傷於鑿，蘇軾傷於略，呂祖謙傷於巧，林之奇傷於煩，乃以屬九峰蔡氏，而《書傳》有所歸矣。〈（仝上）〉
今文〔漢〕伏勝文帝遣晁錯往受，勝命女傳言
張生歐陽生——倪寬——歐陽世——歐陽高——夏侯都尉夏侯始昌——夏侯勝大——夏侯敬小
古文〔漢〕孔惠——孔安國作傳　都尉朝　司馬遷　庸生晉鄭衝——蘇渝——梁柳皇甫謐臧曹時仍缺《舜典》一篇齊姚典得書上之
梅賾偽經　張霸　造古文二十四篇　〔後漢〕杜林—賈達作訓　馬融作傳　鄭玄作注
古詩三千餘篇，孔子刪為三百十一篇，至漢而說詩者分為四家，魯詩始於申培，而盛於韋賢；齊詩始於轅固，而盛於匡衡；韓詩起於韓嬰，而盛於王吉；毛詩起於毛公，而顯於鄭玄。嗣後疏之者，何胤全緩輩，而惟唐人劉焯二公為殊絕。宋歐陽氏蘇氏諸家，皆有訓釋，至宋傳出，而其說始定焉。〈（仝上）〉
魯詩　浮丘伯——申培　作訓韋賢　詁—王式齊詩　轅固　作內外傳　匡衡韓詩　韓嬰王吉
毛詩　大毛公萇作訓詁——謝曼卿——衛敬仲—鄭眾　賈達　馬融　俱作《毛詩傳》　鄭玄　作《毛詩箋》
《春秋》因魯史而作，成以九月，義有五始。至於三傳之作，黨同伐異。左氏（丘明）豔而富，其失也誣，張蒼賈誼皆治之，而晉杜預則為之集解焉。公羊（高）辯而裁，其失也俗，胡母子都、董仲舒皆習之，而何休則為之注焉。穀梁赤清而婉，其失也短，申公瑕丘皆傳之，而晉范寧又為之集解焉。至後啖（助）趙（匡）解疑（著《纂例辨疑》十七卷），每援經以係傳，陸（希聲）韋（長微）編例，每合異以為同。迨程氏（伊）胡氏（安國）之傳作，而聖人作經之意，於斯可見矣。〈（仝上）〉
公羊傳　名高子夏所傳　公羊平——公羊地——公羊壽——胡母子都——董仲舒　四傳至　何休　《經傳集語》鄭玄排之穀梁傳　名赤　孫卿——申公——秋江翁　五傳至漢宣時名世
〔漢魏〕　尹便始　孔寅唐固　江熙等皆有註解　〔晉〕范寧　集解鄒氏　新莽時　無師來氏　新莽　時亡
左傳　漢時出於張蒼家　賈誼　訓詁　毋公〔三國〕　賈逵訓解　伏虔訓解　〔晉〕杜預　集解
胡傳　安定胡安國著大綱，本《孟子》而微旨名，以程子之說為據
禮之為經有三，《周禮》一書，固禮之綱領，至其儀法度數，則《儀禮》乃其本經，而《禮記》其義疏也。《周禮》作於周公，至劉歆而始著，通其說者，杜氏子春也。何休以為六國陰謀之書，林孝存以為瀆亂不經之說，歐陽氏疑其設官太多，陳氏疑其與《周官》不合，蘇穎濱有三不可信之評，胡玉峰有無一官完善之論。況一壞於王莽，再壞於蘇綽，三壞於安石，經三大壞而《周禮》所存無幾矣。然隋之名儒，慕其為王道之極，唐之英主，歎其為真聖作者。至張程朱皆有說焉，則吾又不敢輕棄之也。《儀禮》出於孔壁，而後蒼最明其業，為之注者鄭玄，為之疏者賈逵也。韓子苦其難讀，朱子看得有緒甚善，後世徒以其推士禮而達之天子，以為殘缺不可考之書，過矣。《禮記》乃七十子共撰，而大戴（德）小戴（聖）刪其重復，今所用者，陳浩之《集說》也。朱子為《通解集傳》，勉齋成喪祭二禮，當矣。〈（仝上）〉
周禮　周公作　秦散失，漢李氏得《周官》，上河間獻王，缺《冬官》一篇，以《考王記》補之，合六篇
〔新莽〕劉歆　始圖博士行世　杜子春〔東漢〕馬融　作《周官傳注》　鄭玄作《周官注略》〔隋〕蘇綽王通　皆尊信之
後蒼作《曲台記》
儀禮　周公作〔漢〕高堂生河間獻王收古經五十六篇內十七篇，與高堂生所傳不殊　戴德　慶普　曹元　曹褒陳浩　今尊其注　朱子　作《通解》《集傳》　戴聖　鄭玄　作注
禮記　七十子共撰〔漢〕戴德戴聖雜出者二百四十二篇，二戴刪之成今文。
孔子作《孝經》藏於河間顏芝，而注之者，凡百家。孔安國尚古文，而劉炫宗之，鄭玄主今文，而陸澄譏之。至《晦庵刊》一出，而始有準的矣。〈（仝上）〉
今文　鄭芝　顏貞　長孫氏　江翁　鄭氏作　明皇作廳　後蒼　翼奉　鄭玄　禹張
（古文）孔安國（得之孔壁二十二篇）陳王邵（訪得孔傳）劉炫（作序）宋司馬光（作《直解》）}}。《論語》有齊魯之異{{*|（《齊論》多於《魯論》三篇，《問王》、《知道》，張禹以為後儒所入，刪之），張禹兼通《魯論》而包氏章氏《章句》出焉。鄭玄益以齊古{{*|（《齊論》之外又有《古論語》，與《論語》不異，唯分《子張》為二，故有二十一篇），而王肅何晏之徒宗焉。至朱子《集注》行，而諸家皆廢矣。〈（仝上）〉
《孟子》注於趙岐而陸善經宗之（岐分四十四篇，陸合為七篇），其音釋，則張氏丁公著兩家而已。若刪《孟》者，馮休，尊《孟》者，虞允文也。
《爾雅》倡於周公而成於子夏，誠九流之奧旨也。中道寢微，世罕聞之，自終軍豹鼠之辯，其書始行。郭景純究心一十八載，而草木魚蟲，訓詁名物，昭然興舉；考古之學，其彬彬焉。此則皆有可據者，而《樂經》之亡，今不可見矣。〈（仝上）〉
自五經分而《樂經》亡，五經之內，分《周禮》、《儀禮》二記，而為七經。七經之外，又益以《孝經》、《論語》為九經。以《春秋》分三傳為三，合《孝經》、《論語》為一，於是有十經焉。以六經加六緯，於是有十二經〈（《詩》、《易》、《書》、《三禮》、《春秋三傳》加《孝經》、《論》、《孟》、《爾雅》，謂之十三經焉。經傳考）〉。
漢司馬遷繼父談為太史，作《史記》〈（起黃帝，迄漢武獲麟之歲，撰成十二紀、十年表、八書、三十世家、七十列傳。）〉，褚少孫補之〈（遷沒後，缺景成紀禮樂律書數十篇，褚先生足成之。）〉，裴駰解之，班固、蘇子由譏之〈（固言馬遷論大道則先黃老而後六經，序遊俠則退處士而進奸雄，述貨殖則崇勢利而羞貧賤，此其所蔽也。子由言遷淺陋而不學，疏略而輕信，朱子謂其極中馬遷之失。）〉。
班固之父彪嘗續司馬遷《史記》，固因之作《前漢書》〈（作帝紀十二、表八、志十、傳十。始於高祖，終於孝平。）〉，呂東萊以《左傳》擬之，洪容齋以英莖咸韶比之而范曄、鄭樵譏之〈（曄借其論國體則飾主缺而斤忠臣，敘世教則貴取容而賤正直，述時務則詳詞幸而略情實。鄭曰班固專事剽竊。）〉。雖以曹大家之補志，為之羽翼，而顏師古為之注釋，亦不能盡正其訛，此劉知幾所以有《史通》之作也〈（知幾三為史官，再入東觀。《史通》之書雖未能盡服班固之心，而徐堅謂後世史官宜置座右，則亦孟堅校正之忠臣也。）〉。
范曄作《後漢書》，自負無愧良史〈（盡變班馬之例，進諸侯於《帝紀》，增百官於《書志》。《史通》稱其簡而且明，疏而不陋。葉氏稱其類次整齊，用律精深），劉昭補注之，而晁氏陳氏多譏之（列傳之體多所倒置，論實武何進之誅中官為違天理，論張騫班超之使西域為遺佛書，抑節義之董宣於酷史，升忍恥之蔡琰子《列女志》，王裔之《鳧履記》，左慈之《羊鳴》，而《藝文志》又缺焉。故晁氏謂其事多詭譎，又讚辭佻巧，失史之體。陳氏亦謂其前後有讚為贅。）〉。繇此而言，則班史失之同，范史失之誕，誠然矣。其後荀悅仿左氏之體，而作《前漢紀》〈（獻帝以班固《漢書》文煩，命悅著為《漢紀》，詞利事評，識者稱之。）〉，袁宏剪范曄之穢，而作《東漢紀》，皆有可觀。
陳壽之志《三國》，王通數稱其書〈（文中子稱其依大義而肖異端，司馬公善其敘事勁而有體，范顧稱其詞多勸戒，有益風化，雖文言不及而質直過之。）〉，而帝魏退蜀，其失非淺，使無習鑒齒諸人正之，則大統幾於不辨矣〈（習鑒齒作《漢晉春秋》，起光武，終晉湣，以蜀為正，魏為篡，謂漢亡三年則已為晉，炎興之名，天實命之也。嬴嘗著《續後漢書》，亦指壽帝魏之失。劉知幾《史通》云備王道則曹逆而劉順。宋歐陽修論正統而不黜魏，其賓客章望之著《朝統論》非之。）〉。
《晉書》以何法盛等十八家之史未善，唐命房喬等再加擬次，而文多駢麗，有失史體。
《南北史》成於李延壽，溫公以佳史稱之，然多詳於北而略於南。
蓋當時兩朝分錯，國各有史，南朝則沈休文撰《宋書》，裴子野更刪為《宋略》。{{*|（初《宋史》臧質，魯爽、王僧達諸傳皆孝武自造，序事多虛。沈約撰為百卷，名《宋書》，裴子野刪為《宋略》。世以裴略為上，沈次之，然子野述沈氏之家醜，休文載裴宗之世惡，互相詆誚。）}
江文通有《齊志》，蕭子顯更為《齊書》。〈（《齊書•天文》但紀災樣，《州郡》不著戶口，《祥瑞》多載圖識，表雲天文事秘，戶口不知，不敢私載。曾南豐有其文益下之譏。）〉
而梁陳二史，又成於姚思廉父子（思廉名簡，其父察為梁史官，嘗撰梁陳二史未成，思廉繼成之。但為祖父揚名而言失實，不免《史通》「安在為史」之譏）。
北朝則魏收有《魏書》。〈（《北魏書》始於鄧彥海，而終於魏收。收諂齊而貶魏，實北而賤南。受爾朱榮予之金則滅其惡，附楊遵彥之勢則敘其世。初收得楊休之助，因謝曰：「無以報德，當為卿作佳傳。」夙有怨者，多沒其善，諸家子孫前後訴者，百有餘人，故謂之憂史。）〉
李百藥有《齊書》。
令狐德棻、蘇綽、牛宏皆修《周史》。〈（《後周書》先修於牛宏，而所因非故實，再經於德棻而所修多清言，宜晁氏以非其實錄譏之也。）〉
《隋書》則魏徵總其事，而同修述者，顏師古、孔穎達也。
韋述撰《唐書》，劉煦復增減之，歐陽修、宋祁撰《新唐書》。{{*|（《方鎮百官表》出於楊堯臣，《律曆•五行志》出於劉義叟，《列傳》出於宋祁，而紀志則歐公成之也。其進表有云其事則增於前，其文則省於舊，劉原父謂此兩句正《新唐書》之失。宋祁嘗曰：「唐人詔令皆對偶之文，入史策如粉黛飾壯士，笙匏佐鼓聲，非所宜也。」又故事修書只署官崇者，歐公以宋公於此用力久，遂各列其名。）
梁唐晉漢周皆有史，宋薛居正輩嘗修之矣。歐陽修以其煩猥失實，重修之而藏於家。後朝廷取付史監，謂之《新五代史》。〈（歐公嘗學《春秋》於胡愛、孫復，故褒貶謹嚴。觀其立傳之例，專主誅心之法，曰梁臣，曰唐臣，所以暴忠貞之一節；曰死節，曰死事，所以愧奸回之二心；曰《家人傳》，則正家之義見矣；曰《一行傳》，則高尚之義見矣；曰《唐六臣傳》，則背唐附梁之罪明矣；曰《雜傳》，則更事歷代之徒誅矣。國史稱其足以繼班固、劉向，謂其筆力馳騁而無駁雜之說。呂方叔亦謂其最得春秋之法，雖司馬子長無以加。特恨其晉出帝倫敘因濮園義而發；又不為韓膛眼立傳，似輕節義，蓋韓通之死，太祖猶未踐極，其當在周臣明矣；又天文不載變異、黃龍、甘露之瑞，欲悉其紀果《春秋》書災不書祥之意乎。）
《宋史》之作，不一其人，李燾有《通鑒長編》，陳仲征有《二王本紀》，陳桱有《通鑒續編》，揭徯斯有宋遼金三史（與歐陽玄同修，斯乃附玄輩之私情，違楊廉夫之公議，並列以為三史而各自為）。惟陳桱之編，為知正閏。
《元史》嘗作於胡粹中，洪武間命宋濂等纂修〈（分紀傳以著其君後臣工善惡之實，列表志以見其位號制度，事為之詳）〉，亦既有成書矣。〈（仝上）〉
二十一史之外，則有司馬溫公之《資治通鑒》，然是非頗不盡協。朱紫陽因之而作《綱目》，筆削一本《春秋》，其書始於周威烈王，終於梁唐晉漢周，真不刊之史矣，惜其後此缺焉。明成化間，命大學士商輅等接修《宋元綱目》，頗得紫陽遺意，而正史皆備。〈（《嘯虹筆記》）〉
中秘書在文淵之署，約二萬餘部，近百萬卷，刻本十三，抄本十七八，直者辰入未出，凡五楹，中一楹當梁拱間，豎一金龍柱。宣宗嘗幸其地，與閣臣繙諮詢問，故入直史耳，不得中立設座云。神宗初年，沈晴峰太史所記如此。自古藏書之所，非止一處，漢有東觀、蘭台、鴻都等處，唐有秘書監、集賢書院等處，宋有崇文館、秘書省等處，明初稽古定製，罷前代省監館閣掌書之官，並其任於翰林院，設典稽二員。凡國家所有古今經籍圖書之在文淵閣者，永樂中，遣翰林院修撰陳循往南京起取本閣所貯古今一切書籍，自一部至有百部以上，各取一部北上，餘悉封識收貯如故。〈（《湧幢小品》）〉
實錄之名，起於唐明朝，平元都，即輦十三朝實錄至京，修之至再。《太祖實錄》修於建文，又再修於永樂，並歷朝所修者，藏之金櫃石室，最為秘密。申文定當國，命諸學士校讎，始於館中謄出，攜歸秘第，轉相抄錄，遍及台省。若部屬之有力者，蓋不啻家藏戶守矣。聞新安有餘侍郎懋學，范布政晞陽，節略自為一家，太常不知何如？嘗見余侍郎世穆兩廟甚有體裁，然於吾學憲章諸書，及家乘別集，尚未暇及。〈（仝上）〉
《爾雅•翼》云：「史者示往知來者也，檮杌之為物，能逆知來事，故以名史。」班固作《西漢書》百篇未成，明帝初有人上書，言固私改《史記》，詔收固下京兆獄。固弟超上書，具列固著述意，會郡亦上固所為《漢書》，天子奇之，除蘭台令，使成前書。唐天寶初，鄭虔滎陽人，為協律郎，綴當世事，著書八十篇。有窺其稿者，上書告虔私撰國史，虔蒼皇焚之，坐謫十年。玄宗愛其才，欲置左右，特更立廣文館，以虔為博士，子美有詩，廣文之名起此。虔追譯故書，得四十篇，蘇源明名其書為《會粹》。班鄭皆良史才，以未奉明旨得罪。至宋秦檜則禁私史，明以來無此禁，亦不明許人著。所謂中道而立，能者從之，聖聖逮矣。〈（仝上）〉
錢若水字澹成，又字長卿。宋太祖晏駕，若水監修實錄，有馴犬號叫不食，詔遣使送陵寢。參知政事欲若水書其事，遺之詩曰：「白麟朱雁且勿書，勸君書之懲浮俗。」若水不從。後奏若水成書，不列監修官呂端名，以為掠美。若水援唐故事，有實錄不書監修官名，眾不能屈。〈（仝上）〉
《韻府群玉》陰時夫所集，明太祖時時取觀之。解縉諫，以為此兔園寒士之筆，所見者陋，非帝王所宜觀。遂擲其書不復顧，而御製《心經》等書皆成，縉之受知深矣。〈（仝上）〉
唐永徽以前，左右史惟對仗承者，仗下謀議不得聞。唐武后時，平章姚璹以帝王謨訓不可闕，起居仗下所言軍政，要宰相自撰，號《時政記》，以付史館，從之。璹字令璋，思廉之孫。〈（仝上）〉
陸魯望建祠堂，塑己像。咸淳中有盛氏子醉，仆其像於水，腹中皆其生平詩文稿。〈（仝上）〉
新安謝主改《三國志》為《季漢書》，尊昭烈以繼東西漢之後。然先年吳中有德園吳先生者，挺庵憲副之父，以歲貢受子封，不仕孝友。饒文學，亦竄定《三國志》，計正統，名《續後漢書》，可見好事都有人先做去，其曰季，不若續為妥。〈（仝上）〉
伏羲神農黃帝之書，謂之《三墳》，言大道也。少昊顓頊高辛唐虞之書，謂之《五典》，言常道也。八封之說，謂之《八索》，九州之志，謂之《九丘》。然自孔子刪述之後，所可信者，惟六經而已。〈（《郡書備考》）〉
按《參同契》為丹經之祖，然考《隋•唐•經籍志》皆不載其書名，惟《神仙傳》云：「魏伯陽上虞人，通貫詩律，文辭贍博，修真養志，約《周易》作《參同契》。」〈（《升庵外集》）〉
南方有掘地得石函，中有古文《參同契》，魏伯陽所著上中下三篇，敘一篇。徐景休《箋注》亦三篇，後序一篇。淳于叔通《補遺三相類》，上下二篇，後序一篇，合為十一篇，蓋未經後人妄紊也，亟借錄之。未幾，有人自吳中來，則有刻本，乃妄云苦思精索，一旦豁然若有神悟，離章錯簡，霧釋冰融其說，既以自欺，又以欺人甚矣。及觀其書之別敘，又云自會稽來，貽以善本，古文一出諸偽，盡正一葉半簡之間，其情已見。作偽書者，雲崖道人杜一誠也。〈（仝上）〉
海鹽王沂陽家多藏書，所萃丘陵學山中，有《子貢詩傳》、《申培詩說》，云皆出其手也。俄失火，被髮狂叫，諸壯見曰：「筐篋不煩救，第得一囊書者，當重酬。」火甚熾，卒不能得，大呼曰：「祝融不仁，忍殲我千秋知契邪？」一為蹋地號哭，此正可謂有書癖。〈（《隻編》）〉
虞初撰《周說》九百四十三篇，小說家始於虞初。〈（《古今原始》）〉
鉛槧槧板長三尺，謂以鉛刻於槧而書之，木可修削，故簡板稱教削。〈（《群碎錄》）〉
宋賈黃中幼時，聰悟過人，父師取書，與其身相等，令讀之，謂之等身書。張子野詞：等身金，誰能意買此好光景？〈（《䖷籛<谷瓦>筆》）〉
《書》自蔡中郎邕字伯階，於嵩山石室中得八角垂芒之秘，遂為書家授受之祖。後傳崔瑗子玉，韋誕仲將及其女琰文姬，姬傳鍾繇元常。魏相國元常初與關枇杷學書抱犢山，師曹喜、劉得升。後得韋誕塚所藏書，遂過於師，無以為比。係傳庾征西翼衛夫人李氏，及其猶子會衛夫人傳晉右將軍王羲之逸少。逸少世有書學，先於其父枕中，窺見秘奧，與征西相師友。晚入中州，師鄭眾，碑隸兼崔蔡，草並杜章，真集韋鍾章齊皇索，潤色古今。典午之興，登峰造極，書家之盛，若張丞相華，嵇侍中康，山吏部濤，阮步兵籍，向刺中秀輩，翰墨奇秀，皆非其匹。故庾征西始疑而終服，謝太傅得片紙而寶藏，冠絕古今，不可尚已。右軍傳子若孫，及郤超、謝朏等，而大令獻之獨擅厥美。大令傳甥羊欣，羊欣傳王僧虔，僧虔傳蕭子雲，阮研孔琳之子雲，傳隋永欣師智永。智永傳唐虞世興世南伯始，伯始傳歐陽率更詢，及褚河南遂良，登賢，傳薛少保稷嗣通，是為貞觀四家，而孫處禮過庭獨以草法為世所賞。少保傳李北海邕，與賀監知章，同鳴開元之間。率更傳陸長史柬之，柬之傳猶子彥遠，彥遠傳張長史旭。旭傳顏平原真卿，李翰林白，徐會稽浩，真卿傳柳公權京兆，零陵僧懷素，藏真，鄔彤、韋玩、崔邈、張從申，以至楊凝式，凝式傳於南唐韓熙載、徐鉉兄弟。宋興李西台建中，周繕部越，皆知名。象蘇舜卿薛少彭繼之，以逮南渡小米，傳其家法，盛行於世。王延筠以南宮之甥，擅名於金，傳子澹遊，至張天錫，元初鮮于樞伯機得之。獨吳興趙文敏公孟頫始事張即之，得南宮之傳，而天資英邁，積學功深，盡掩前人，超入魏晉，當時翕然師之。康裏平章子山得其奇偉，浦城楊翰林仲弘得其雅健，清江范文正公得其灑落，仲穆造其純和。及門之徒，惟桐江俞和子中以書鳴，洪武初，後進猶及見之。子山在南台時，臨川危太樸饒介之得其傳授，而太樸以教宋遂仲珩、杜環叔循、詹希元孟舉。孟舉少親受業子山之門，介之以教宋克仲溫，而在至正初，揭文安公亦以楷法得名，傳其子汯，其孫樞在洪武中，仕為中書舍人，與仲珩叔循聲名相埒云。〈（《春雨雜述》）〉
《墨池編》論字體有擘彙書，今書家不解其義。按《顏真卿集》有云：「點畫稍細，恐不堪久，臣今謹據石擘窠大書玉彈。」《玉堂嘉話》云：「東坡洗玉池銘，擘窠大字極佳。」又云：「韓魏公書杜少陵畫體詩，擘窠大字，此法宋人多用之。」〈（《升菴外集》）〉
飛白字之名，書家例知之，但不曉作何狀。予按王隱云：「飛白變楷製也，本是宮殿題署，勢既遒勁，文字宜輕微不滿，名為飛白。」據此，則如今篆書之渴筆，俗所謂沙筆是也。唐人好奇，或作禽鳥花竹之像，順陵碑略有數字，今絕無作之者。惟方外道流書酒肆壁，作竹節雀頭形，俗可憎矣。〈（仝上）〉
按草書者，後漢徵士張伯英所造也。梁武帝《草書狀》曰：「蔡邕云：『昔秦之時，諸侯爭長，羽檄相傳，望烽走驛，以篆穎難，不能救急，遂作赴急之書。』今之草書也。」〈（《客中閑集》）〉
《草書百韻歌》乃宋人編成，以示初學者，注名於羲之。嘉靖間有一中書，取以刻石，而一鉅公序之，信以為然。有自京師來滇，持以問楊用修曰：「此羲之《草韻》也。」楊戲之曰：「字莫高於羲之，得羲之自作《草書百韻歌》，奇矣。又如詩莫高於杜子美，子美有《詩學大成》；經書出於孔子，孔子有《四書活套》，若求得二書，與此為三絕矣。」其人愕然曰：「孔子豈有《四書活套》乎？」楊曰：「孔子既無《四書活套》，羲之豈有《草書百韻》乎？」其人始悟。〈（《堯山堂外紀》）〉
宋太宗淳化三年，出御府所藏歷代真跡，命侍書王著模刻禁中，厘為十卷，是為歷代法帖之祖。〈（《諳係雜說》）〉
漢興，有草書，不知作者姓名。至章帝時，有杜伯度崔瑗崔實皆稱工，自蒼頡科斗一變為史籀大篆，再變為李斯小篆，四變為程邈隸書，至草書為五變矣。〈（《古今原始》）〉
吳人皇象能草，世稱沈著痛快。〈（《五色線》）〉
北齊郎基為鄭州長史，性情儉，惟令人寫書。潘子儀遺書曰：「在官寫書，亦是風流罪過。」〈（仝上）〉
鍾繇為行書法，非草非真，離方遁圓，入真者謂之真行，帶草謂之草行，書法至此，凡六變矣。蔡伯階為八分書，則七變矣。〈（《古今原始》）〉
《毛詩》三萬九千一百二十四字，《尚書》二萬五千七百字，《周禮》四萬五千八百六字，《禮記》九萬九千二十字，《周易》二萬四千二百七字，《春秋左氏傳》一十九萬六千八百四十五字，《論語》一萬二千七百字，《孟子》三萬四千六百八十五字，《孝經》一千九百三字，大小九經，合四十八萬四千九十五字。且以中才為率，若日誦三百字，不過四年半可畢。或以天姿稍鈍，減中才之半，日誦一百五十字，亦止九年可畢。苟能熟讀而溫習之，使入耳著心，久不忘失，全在日績之功耳。〈（《鄭耕老勸學》）〉
九經非唐制，亦非宋制，唐以《禮記》、《春秋左傳》為大經，《詩》、《周禮》、《儀禮》為中經，《易》、《書》、《春秋》、《公穀》為小經。宋合三傳，舍《儀禮》而以《易》、《書》、《詩》、《周禮》、《禮記》、《春秋》為六經。又以《孟子》升經，《論語》、《孝經》為三小經。明郝敬九經大異，於是竊謂《儀禮》、《公穀》皆不可闕，當補曰《儀禮》五萬六千六百二十四字，《公羊傳》四萬四千七十五字，《穀梁傳》四萬一千五百十二字，合十四萬二千二百十一字，日誦三百字，更一年三四月可畢，即減半，亦不過二年半。至《爾雅》十一卷，存以流覽，可不復成誦。嗚呼！以《禹貢》行河，以《洪範》察變，以《春秋》斷獄，或以之出使。以《甫刑》校律例條法，以三百五篇當諫書，以《周官》致太平，以《禮》為服制，以興太平，此則《兩漢志》也，始可謂之真經術，蓋聞諸庭訓云。〈（《太原閻詠識》）〉
唐太宗曰：「舜作漆器，而諫者十七人，器之布漆自舜始。」〈（《古今原始》）〉
秦始皇行半兩錢，古人錢字作泉，自秦始稱錢，而後之八銖四銖，皆原於此。〈（仝上）〉
宋太宗以占城稻種給於民，此中國有旱禾之始。〈（仝上）〉
伊尹為草憍，即今麻鞋也，秦以絲為之。凡娶婦之家，先下鞋，取和諧之意，後因之。〈（仝上）〉
王肯堂曰：「研瓦始唐人。」邵伯溫曰：「研中隆起如瓦，以不留墨為貴，百年後方就平，今{穴窪}中非古也。」〈（《物理小識》）〉
葛天氏始歌，陰康氏始舞，朱襄作瑟，伏羲作琴塤簫，女媧作笙竽。黃帝作鍾磬鼓吹鐃角鞞鉦，製律呂，立樂師。少昊作浮磬，舜作崇牙，禹作鞀，桀作爛漫之樂，紂作北裏之舞，周有四侇之樂。秦蒙恬作箏，漢田橫客作輓歌，梁有高縆舞輪之伎。唐高宗置梨園作坊，玄宗置教坊，倡優雜伎，元人作傳奇。〈（《湧幢小品》）〉
鞋子自古皆有，謂之履，絢繶皆畫五色。漢有伏虎頭，始以布鞔繶上脫下，加以錦為飾。至東晉以草木織咸，即有鳳頭之履，聚雲履，五朵履。宋有重台履，梁有笏頭履，分捎履，立鳳履，又有五色雲霞履，漢有繡鴛鴦履。〈（仝上）〉
詩詞中有院落籬落，村落部落，落，居也。唐宮中巷有野狐落，又有碧落。勾踐戰敝卒三十人，擒夫差於干遂，遂者，道也；干是水灣之高地，江干河干是也。左思《吳都賦》云：「長干延屬。」金陵名長干，落干二字實字也。史云：「逾隱以待之。」隱，短牆也，與埒同。〈（《訁閑言長語》）〉
孔穎達曰：「古人不騎馬，故閱經記，正月無盲騎者，當自周末時，趙武靈王始。又李牧日擊數牛饗士，習騎射，始見於此。」〈（《抱璞簡》）〉
前古通用者，金初不言銀錢，銀之見於載籍者，始《禹貢》。轅臣伯陵造錢刀，而錢製始，太公止貨財中一種耳，不常用也。自漢鑄錢以通百貨，數千年來皆用錢，梁臨川王宏至聚錢盈百間屋，討錢三億萬。唐高宗以滕王蔣王皆好聚財，賜麻兩車為錢貫，以愧之。金銀雖用，然國課物價，不以為準。丁畝租庸也入度支，軍國之用五穀、絲麻而外，折納皆錢。金人惟用銀錢，至元並不鑄錢，而用楮鈔。武宗間一鑄錢，旋即停止，而楮鈔始有準金銀之例；然亦曰金銀錢貨通準，不獨言銀也。至明時租稅榷贖，一概徵銀，銀始獨重於天下，百物皆取銀為準矣。〈（《懷秋集》）〉
凡門以栗木為關者，夜可以遠盜。〈（《從容錄》）〉
冬至陰極陽生，梅桃李杏花，皆五出也。夏至陽極陰生，威靈仙鹿蔥射乾淨瓶蕉梔子花，皆六出也。（出《音綴》）〉
周宣王史《史籀》循科斗之書，采蒼頡古文，綜其遺美，別署新意，號曰籀文。〈（《書自述》）〉
煙酒不知所自，或曰仙草療百疾，或曰能枯腸染疫，然騖之如市，頃刻不去手。閨閣佳麗，亦以此為餐香茹柏，功盛於茶，味逾於酒，未有識其故者。〈（《怡曝堂集》）〉
冬以楊花鋪硯槽則不冰，曰風膏，或鹽磨墨，或火酒。〈（《物理小識》）〉
火藥自外國來。宋開寶二年，岳義方上火箭。張和仲記虞允文採石舟中，發霹靂炮，乃紙為之，實以石灰硫黃，墜水而火自水跳出。永樂立神機營，西洋以尺測量精矣。唐有火樹銀花，想已用之耶？硝入杉炭則直發，硫則橫爆，加黃礬則硑烈，箬瓢灰則稍聲，碾西匡石粉，則發時不先光，試之，堆相間丈，而點一及諸堆者，萬忤者也。掌上然之，毫無所傷，以其疾也。入鐵蛾樟腦則成花，今名煙火禦銃者，濕絮魚網土囊，柔能制剛也。岳珂《程史》曰：汴城舊多曲折，蔡京方之粘罕幹離不視城而笑，植炮四隅，隨力擊之。城既引直，一炮所望皆不可立矣。魏子一曰：敵台宜築三角，附城如菱葉，兩眼皆有小門可出，而外炮不能攻也。城址砌石上，即以土築之。炮子入土，便陷不出。〈（仝上）〉
唐武后幸馮小保，使為僧，改名懷義，封梁國公，故衣帽皆用朝扮。衣用大袖，如朝服制，曰直掇，曰偏衫，曰寬衣，加以錦繡，恥其肉袒，以袈裟代之；恥其跣足，以鞋履之。冠有五福曰毗盧，或施以八寶，或欲以金玉，餘僧皆如之。凡畫佛像，則有唐像梵像之說，始於武后。〈（《原始秘書》）〉
飲茶或云始於梁天監中，見《洛陽伽藍記》，非也。按《吳志•韋曜傳》，孫皓時每宴饗，無不竟日飲酒，率以七升為限，雖不悉入口，皆澆灌取盡。曜素飲不過二升，或為裁減，或賜茶以當酒。則三國時已知飲茶，但未能如後世之盛耳。逮唐中世榷利，遂與煮海相抗，迄今國計賴此為多。〈（《稗史》）〉
世言酒之所自者，其說有三。其一曰：「儀狄始作酒，與禹同時。」又曰：「堯酒千鍾，則酒始作於堯禹之世。」其二曰：「《神農本草》著酒之性味，《黃帝內經》亦言酒之致病，則非始於儀狄也。」其三曰：「天有酒星，酒之作也，其於天地並矣。予以為儀狄之名，不見於經，而獨出於《世本》，非信書也。」或曰：「非儀狄也，乃杜康也。」魏武帝《樂府》亦曰：「何以消憂，惟有杜康。」予謂杜康本出於劉累，在商為豕韋氏，武王封之於杜，傳國至杜伯為宣王所誅，子孫奔晉，遂有杜為氏者，士會亦其後也。或者康以善釀得名於世乎？謂酒始於康，亦非也。酒三星在女御之側，後世為天官者，或考焉。予謂星麗於天雖自混元之判，則有之。然事作乎下，而應乎上，推其驗於某星，此隨世之變而著之也。如宦者墳墓弧矢河鼓，皆太古所無，天有是，則推之可以知其類。然則酒果誰始乎？予謂智者作之，後世循之而莫能廢，故聖人不絕人之所同好，用於郊廟燕享，以為人之常，亦安知其始於誰乎？古者食飲必祭先，酒亦未嘗言所祭者為誰，茲可見矣。《夏書》述大禹之戒歌詞曰：「甘酒嗜音。」《孟子》曰：「禹惡旨酒而好善言。」聖賢之書，言可信者，無先於此，然酒未必於此始造也。〈（仝上）〉
金剛鑽出西番深山之高頂，人不可到。乃鷹鷂打食，同肉吃於腹中，而土人於鷹鷂糞中得之，看大小定價。如辨真偽，於炭火中燒紅，入釅醋中浸之，假者疏而易碎，真者乃硬而可用。如失去，和灰土掃在乳缽內擂之，響者是也。〈（《尊俎餘功》）〉
今世俗用金銀為環，置於婦人指間，謂之戒指。按《詩注》，古者后妃群妾，以禮進御於君女，史書其月日，授之以環，以進退之。生子月辰，以金環退之，當御者以銀環進之，著於左手，既御者著於右手。事無大小，記以成法，則世俗之名戒指者，有自來矣。〈（《三餘贅筆》）〉
今士庶所戴方頂大巾，相傳明太祖召會稽楊維禎，維禎戴此以見。上問所戴何巾，維禎對曰：「四方平定巾。」太祖悅，遂令士庶依其制戴。或謂有司初進樣，方直其頂，太祖以手按偃落後，儼如民字形，遂為定製。按洪武二十四年三月二十六日，禮部右侍郎張智同各官奉聖旨，恁禮部將士民戴的頭巾樣製，再申明整理。智乃奏行，先為軟巾制度，已嘗擬定，而小民往往成造，破爛不堪，紗羅用紙粘裹，竹絲添花，混同造賣，有乖禮制，合行申禁。乃前違制者，賣人買人同罪，如此則當時巾製，乃太祖自定，恐非維禎與手按也。〈（《枝山前聞》）〉
太古茹毛而飲血，有巢始教民食果，燧人始作火製胾以炮，神農始耕作炒米。軒轅造粥飯羹炙膾，公劉作資糕麻團，周公造湯團，魯敬薑作不託，汝頹作棕。秦昭王作蒸餅，漢高祖作餅，金日磾作胡餅，劉安作豆腐，諸葛亮作饅頭夾餤，石崇造餛飩，梁武帝造麵觔。〈（《稗史》）〉
《漢書》五城十二樓，仙人居也，詩家多用之。東坡詞：遊人都上十三樓，不羨（竹西）歌吹古揚州。用杜牧詩「婷婷嫋嫋十三餘」之句也。永樂中，晏振之《金陵春夕詩》：花月春江十四樓。人多不知其事。蓋洪武中建來寶重譯，清江石城，鶴鳴醉仙，樂民集賢，謳歌鼓腹、輕煙淡粉、梅妍柳翠十四樓於南京，以處官妓，蓋時未禁縉紳用妓也。〈（《升庵外集》）〉
《博物志》曰：「堯造圍棋，以教後世，或曰舜造。」〈（《事始》）〉
夏桀始設侏儒優倡戲，周偃師始造傀偶，宣王始養鬥雞，楚熊渠造弄丸，勾踐始為弄潮，無終嘉父作千秋球踘，秦武王作角牴，始皇作曼延魚龍水戲，漢武帝益以幻眼走索尋撞舞輸弄碗影戲，唐玄宗製舞馬舞象之戲。〈（《程史》）〉
桀臣烏曹作賭博圍棋，季咸造胡麵子，韓信作紙鳶。漢武帝作猜拳鬥草，劉向作彈棋，周武帝作象棋，唐明崇儼作買鬼，宋江作差牌。還無作謎語，盧敖作市語，晉梵僧了義作翻語。〈（仝上）〉
滇南皆作棋子，而以永昌為第一，蓋水土之別云。燒棋之法，以墨鉛七十斤，紫英石三十斤，硝百二十斤，為一料，可得棋子三十副，然費工本已三十六七兩矣。其色以白如蛋青，黑如鴉青者為上。若鵝黃鴨綠，中外洞明者，雖執途人而贈之，不受也。燒棋之人，以郡庠生李德章為第一，世傳火色，不以授人也。余在永昌日，曾以重價得之，出以與郡大夫較，皆不能出余上也。庚申冬日，為叛兵所掠，惜哉！今滇中遊客，出銀五錢，便市棋三百六十，寧復有佳物乎？〈（《南中雜說》）〉
榆石，點蒼山所出也。鑿頑石，深八里餘，竭民力而取之，以逼真入畫者為佳，然佳者卒不概見也。康熙十二年，予常入逆藩便坐，見一石屏，高六尺，寬四尺餘，山水木石，與元人名筆無異。或曰：「此黔寧舊物云。」嗟乎！此種怪物，原非尋常可遇，而士大夫必欲困民力以取之，小者既不可用，大者又不能佳，而癡重可厭，非人力可挽，奈何勞民傷財，以購此難得而無用之物歟？〈（仝上）〉
《路史》載何俊有記曰：「今人稱顧陸之筆，然此特晉宋間人耳。予家乃有漢人畫，此世之所未見，亦世之所未知者也。其畫非縑非楮，乃畫於車螯殼上，乃是姑蘇沈辨之至山東賣畫買回者，聞彼處盜墓人，每發一基，則其下有數十石，其畫皆作人物，如今之春畫，間有幹男色者。畫法與《隸釋》中有一碑上所畫之人（自畫法至此一句讀），大率相類，其筆有拙，顧陸尚有其遺意，至唐則漸入於巧矣。夫車螯者，蜃也，雉入大水為蜃，雉有文章，故蜃亦有文章。登州海市即蜃氣也，但不知墓中要此物何用！余觀北齊邢子才作文宣帝哀冊文云：「攀蜃輅而雨泣。」王筠昭明太子哀冊文曰：「蜃輅峨峨。」江總陳宣帝哀冊文云：「望蜃綜而攀標。」齊謝朓敬王後哀冊文云：「懷蜃衛而延首。」則知古帝王墓中皆用之，蓋置於柩之四旁，以妨狐兔穿穴；其畫春情，亦似厭勝，恐蛟龍侵犯之也。〈（《雲穀臥餘》）〉
古瓷之名甚多，其稱哥窯者，久不知出處。近閱一書，南宋時龍泉縣有章姓人，兄名生一，弟名生二，兄弟各主一窯，而生一所制為佳，故以哥窯別之。哥窯多斷紋，今溫處人猶稱為章窯云。〈（仝上）〉
《龍蛇河圖》云：「弓之名曰曲。」張太公《兵法》曰：「弩之神名曰遠，望箭之神名曰續，長刀子之神名曰脫光。古人鑄刀以五月丙午，取純火精，以協其數。」〈（《客中閑集》）〉
古者飲酒擊博，其形似箭，長五寸，其數六，刻以牙為之，頭類鶴，故曰六鶴齊飛。宋齊以降，有骰子之制，即六鶴之變也。〈（仝上）〉
今之三弦，始於元時，小山辭云：「三弦玉指，雙鉤草字，題贈玉娥兒。」〈（《升庵辭品》）〉
白樂天與元微之常以竹筒貯詩，往來賡唱，和靖翁故有帶斑猶恐俗，和節不防山之句。每謂既有詩筒，可無吟詠，以助清灑。一日許判司執中遠以葵箋分惠，綠色而澤，八墨覺有精采，帶露葵葉研汁，用布擦竹紙上，候少乾，用溫火熨之。許嘗有詩云：「不取傾陽色，那知戀主心。」此法不獨便於山家，且知二公俱有葵藿向陽之意，又豈不愈於題芭蕉、書柿葉乎？〈（《山家清事》）〉
（圖略）
綠沉事人多不知，老杜云：「雨拋金鎖甲，苔臥綠沉搶。」又皮日休《竹詩》云：「一架三百本，綠沉森冥冥。」始知名矣。又見吳淑《事類賦》云：「綠沉亦復精堅。」引《廣志》曰：「綠沉，古弓名。」又引劉邵《趙郡賦》曰：「其器用則六弓四弩，綠沉黃間，堂溪魚腸，了今角端。」〈（《侯鯖錄》）〉
笛本四孔，京房加一孔於後，為商聲，本黃帝後伶倫作。染黃帝觀翬翟草木之華，乃染五采為文章。〈（《群碎錄》）〉
夜航唯浙西有之，然其名舊矣。古樂府有《夜航舊曲》，皮日休《答陸天隨詩》云：「明朝有物元君信，擁酒三瓶寄夜航。」〈（《中吳紀》）〉古書皆卷，至唐始為葉子，今書冊也。〈（《演繁露》）〉
城門之名，自古有之，今天下名城數千，各自立名；然惟蘇州閶門，及齊葑婁盤蛇，與杭之錢塘最著，即兒童能言之。南則聚寶，北則哈答任城，乃元之舊名，而哈答改名崇文，任城改宣武。今皆種舊不稱新，蓋業在人口角中，不能易耳。其有非城門而著曰薊門、劍門、夔門、荊門、吳門、彭門、雁門，古號而最雅，相傳者春明門，上司皆不許立城。〈（《湧幢小品》）〉
天主堂在北京宣武門內東城隅，大西洋奉耶穌教者，利馬竇曰歐羅巴國，航海九萬里，入中國。神宗命給廩賜第此邸，邸左建天主堂，堂制狹長，上如覆幔，傍綺疏，藻繪詭異，其國藻也。供耶穌像，其上畫像也，望之如塑，貌三十許人，左手把渾天圖，右叉指若方論說，次指所說者，鬚眉豎者如怒，揚者如喜。耳隆其輪，鼻隆其準，目容有矚，口容有聲，中國畫績，事所不及，所具香燈蓋幃，修潔異狀。右聖母堂，母貌少女，手一兒，耶穌也。衣非縫製，自頂被體，供具如左。按《耶穌釋略》曰：耶穌譯言救世者尊主，陡斯降生後之名也。陡斯造天地萬物無始終形際，因人始亞當，以阿襪言不奉陡斯，陡斯降世，拔諸罪過人。漢哀帝二年庚申誕於如德亞國，童女瑪利亞身，而以耶穌稱居三十三年，般雀比刺多以國法死之。死三日生，生三日升去。死者，明人也，復生而升者，明天也。其教耶穌曰：「契利斯督法王曰俾斯玻，傳法者曰撒責。」而鐸德〈（如利瑪竇等）〉奉教者曰契利斯當〈（如丘良原等）〉祭陡斯以七日，曰米撒，於耶穌降生升天等日曰大米撒，刻有《天學實義》等書行世。其國俗工奇器，若簡平儀〈（儀有天盤，有地盤，有極線，有赤道線，有黃道圈，本名範天圈，為測驗根本）〉，龍尾車〈（下水可用以上，取義龍尾象水之尾，尾上升也，其物有六，曰軸，曰牆，曰圍，曰樞，曰輪，曰架，潦以出水，旱以入力，資風水，功與人牛等）〉，〈沙漏（鵝卵狀，實沙其中，顛倒漏之，沙盡則時盡，沙之銖兩準於時也，以候時）〉，遠鏡〈（狀如尺許竹筍，抽而出，出五尺許，節節玻璃，眼光過此則視小大，視遠近）〉，候鍾〈（應時自擊有節）〉，天琴〈（鐵絲弦隨所按音調如譜）〉之屬。瑪竇亡，其友龐迪峨、龍華民輩代主其教，教法友而不師，師耶穌也，中國有學焉者，奉其厄格勒西亞七式。〈（《帝京景物略》）〉
胎生者眼胞自上而瞑，卵生者眼胞自下而瞑，濕生者眼無胞，化生者眼無竅。蜮無目，蟒圓目，鷃旋目，鳩方目，魚目不瞑，雞好邪視，龍不見石，魚不見水。雀夕瞀，鴟晝盲，貓睛當午，斂縱如線，鶚目遇夜，明察毫末。馬夜行其目光所照三丈，虎夜行一目放光，一目看物。〈（《博物志》）〉
安南武平縣封溪中，有猩猩焉，如美人，解人語，知往事。以嗜酒，故以屐得之，檻百數同牢，欲食之，眾自推肥者相送，流涕而別。時餉封溪令，以巴蓋之，令問何物。猩猩乃籠中語曰：「唯有僕並酒一壺耳。」令笑而受之，養畜能傳送言語，人不如也。〈（《朝野僉載》）〉
俗呼牝馬為課馬，出《唐六典》。凡牝四遊而課，羊則當年而課之，課謂歲課駒犢。〈（《孔氏雜說》）〉
成化五年六月，河決杏花營，有一卵浮於河，大如人首，下銳正圓，質青白，微具五色，又多黧黑點。漁者得之，守河者以十匹布易焉。以手撼之，中汨淚作水聲，又甚重，氣暖而澤潤，不知何祥也。或曰：「龍卵。」然龍以胎生，未聞卵也。越三日，和僉憲於州橋西，圖其狀於壁，且書其上曰：「玄珠占法，江湖見龍卵，主大水。」前一日，卵送開封府，皆懼不敢收，守與判相卻之間，墜於地中，惟水而已。〈（《懸笥瑣搜》）〉
龍無耳，魚亦無耳，柔魚無骨，馬無胃，蛤蜃無髒。獐無膽，鼠亦無膽（或云鼠膽在首），候鮧魚亦無膽，又無腮。猴無脾，兔亦無脾，又無腎，蟹無腸，蝦蟆亦無腸。鳥無肺，鴇無舌，又無後指，蛇無足（或云蛇皆有足。五月五日取燒蛇，令熱，以酒沃之，置中，足出。又云蛇以桑薪燒之則足出見）。豕無筋，蚓亦無筋，又無心。蝦蛤無血。飛者無胃，走者無翼。獐有牙不能噬，鹿有角不能觸。鶩有翼而不能飛（陳藏器《本草》引尹子雲家鵝為騖，不能飛翔，如庶人守耕稼而已），無足而飛者惟螣蛇。又云蛣蜣無鼻，水母五日，蠶無胃，魚鱉無耳，蛇眼聽。〈（《漢雋格物》）〉
治金以鹽，攻玉以石，濯錦以魚，浣布以灰，煮羊以<鼠留>，煮鱉以蚊，飯糝腐青石，貓糞腐錫。火灼蛇足則出，人燭黿肉則收，魚食菽則死，鼠食菽則肥。蟹得漆則散，麻得漆則湧，桂得蔥則軟，樹得桂則休，石得鵲髓則化，銀得雉糞則枯。金得伯勞血則昏，鐵得鵜膏則螢。厭火，孔雀辟惡，琥珀拾芥，獺膽分杯，戎鹽累卵，穀膠團沙，物之相制也。〈（《珊瑚網》）〉
鵂鶹觀抱，雀舌抱，龜黿影抱，蝦蟆聲抱。鴉沫乳，鶴跡履，鵲枝纏，鴛鴦鵛交，雊鵒足交。鶴聲生，鱉望生，晴生，鷺目生，雁影生，魚思生，蛭節生。孔雀雷孕，螣蛇聽孕，兔舐孕，鸕鶿口孕。諸蛇中惟蝮是胎產，蝴蝶絡緯蟋蟀以化生，蝶亦以鬚交。凡鳥皆雄求雌，惟雀鶉鴛，則雌求雄。〈（仝上）〉
虎食狗，鳩食桑椹，貓食薄荷輒醉。虎名李耳，凡虎食缺產不至耳，諱其名也。惟每食一人，耳為一缺。〈（《測微錄》）〉
去勢一也，豕則曰豶，牛則曰犗，馬則曰扇，人則曰閹。〈（仝上）〉
梟烏日食母，破獍獸曰食父，象州出獸曰懶婦獸，淮南出魚曰懶婦魚。蚊曰白鳥，螢曰丹鳥，銜羽鳥曰周周，比肩獸曰蛩蛩。〈（仝上）〉
故而新者，龍易骨，蛇易皮，鹿易角，象易牙，蟹易殼，皆終身一換，惟鹿每歲一換，龍象六十年骨全後換。臭而神者，朽木為蟬，積穀為蠹，壞裙為蝶，腐茵為蜂。〈（《莫氏入林》）〉
百獸率舞，釋者謂羽鱗皆可謂之獸。予謂凡獸亦可謂之禽，《後漢書》華佗語吳譜曰：「吾有一術，名五禽之戲：一曰虎，二曰鹿，三曰熊，四曰猿，五曰猿。」此虎鹿熊猿概謂之禽，亦百獸之例也。〈（《辨訛編》）〉
舊說兔無雄，故望月而孕，吐而生子，《博物志》嘗言之。王充《論衡》兔舐雄豪而孕，及其生子，從口中出。《古樂府》：雄兔腳樸搠，雌兔眼迷離，二獸下地走，安能知我是雄雌？然則兔自有雌雄，特雌雄難辯耳。《詩》曰：「詎曰予聖，誰知烏之雌雄？」是烏之雌雄亦難辯者。古者日烏月兔，相傳已久，傳曰： 「日無光則烏不現，烏不現則飛烏隱竄。」漢元帝永光元年，日中無光，其日長安無烏。而今世卜兔之多少者，以八月之望，月明則兔多，月暗則兔少。說者說天下之兔皆雌，而顧兔為雄，然無謂天下之烏皆雌，而三足為雄者。〈（《珊瑚網》）〉
猿啼之地，蕨乃多有，每一聲遽生萬莖。〈（《窮幽記》）〉
陶九成云：「瀛莫二州之境，塘樂之上，有禽二種：其一類鵠，色正蒼而喙長，凝立水際，不動，魚顧其下，則取之，終日無魚，亦不易地，名曰信天緣。其一類鶩，奔走水間，腐草泥沙，唼唼然盡索乃已，無一息少休，名曰漫書。信天緣若無能者，乃與漫書均度一日，無饑色而反加壯大，二禽稟性不同如此。按信天緣一名信天翁，明朝蘭廷瑞有詩：「荷錢荇帶綠江空，唼鯉含鯊淺草中。波上魚鷹貪未飽，何曾餓死信天翁？」此說可以諷世。〈（《群談采餘》）〉
諺云：「鷺鷲忙忙，何曾餓殺壯？」與此同。
五月五日，蝦蟆必伏水草不鳴，七月七日烏鵲則集林木不飛。丙日嘉魚出穴，甲子庚申，玳瑁閉口不食。野雉知雷起處，虔知衝破，燕知避戊己，鵲巢知背太歲，於此有以驗曆法與方位。〈（《餘冬序錄》）〉
胡桃之券，令雞夜鳴；甑瓦之契，投梟自止。以胡桃東南枝劈之，書券字記，置之於雞棲下，則夜鳴不止也。故甑瓦書契字置於牆上，如聞梟鳴，取以投之，即不敢更鳴也。〈（《感應類從志》）〉
飛者棲木食木，鷹鸇之毛猶木也；走者棲草食草，虎豹之毛猶草也。飛之類喜風而敏於飛上，走之類喜土而利於走下。在水者不瞑，在風者瞑。走之類，上睫接下；飛之類，下睫接上。牛順物，乘順風而行則順；馬健物，溯逆風而行則健。魚逆水而上，鳥向風而立。虱陰物，行必北首；蟹海族，行必東首。又燒毛入水中，沉者是雄，浮者是雌。非獨物也，男生而伏，女偃其軀。陽氣聚面，故男子面重，溺死必伏；陰氣聚背，故女子背重，溺死必仰。〈（《漢雋格物》）〉
九竅者胎化，八竅者卵生。〈（《物理小識》）〉
翠鳥先高作巢以避患，及生子愛之，恐墮梢，下作巢。子長羽毛復，益愛之，又更下巢，而天遂得而取之矣。《水經注》猩猩知往而不知來，封溪山谷間常有數千為群，里人以酒並糟設於路側，織草為履，更相連結。猩猩見酒及屐，知里人設張，則知張者祖先姓字，乃呼名云：「奴欲張我。」舍爾而去，復自再三相謂曰：「試其嘗酒。」及飲其味，逮乎醉，因取履而著之，乃為人所擒，皆獲，輒無遺者。〈（《雞林小錄》）〉
周丞相與客閑步園中，玩群鶴，問曰：「此牝鶴耶？牡鶴耶？」客從旁曰：「獸稱牝牡，禽為雌雄。」丞相曰：「雄狐綏綏，狐非獸乎？牝雞司晨，雞非禽乎？」客不能對。雖然，牝牡二字從牛，雌雄二字從隹，乃禽獸之別也。自雄狐牝雞之外，經史中亦不多見。〈（《博物志》）〉
歙有許客在徐州經紀，倉收小麥，養一黃犬，每日至經紀家食，臨晚往倉房守麥不離。客歸，至次年遇事，恐麥為蟲蛀，寄鑰與經紀代曬。經紀帶鑰至其倉所，其犬跑號，銜經紀衣，有禁拒之象。及見多人開倉挑麥，其犬將頭觸倉，眾腳趕打犬，竟跳入河死。客至設祭哭之。寧藩叛，逆兵抵安慶城外，居民奔走無蹤，房屋灰燼，屍積遍野。有一姓姜者，舉家避走鄉間，惟失其祖，及兵退回家，竟莫尋其蹤跡。一日往南莊跟尋，忽見本家犬，坐在一屍旁。見人至，跳躍掉尾伏地，方知守者乃其祖骸云。〈（《先曾祖日記》）〉
有人病膈，每食輒吐；一貓在其前，吐出之食，貓遂食之。後卒，貓於棺前哀鳴七日，不食死。〈（《訒庵偶筆》）〉
歙方無違挈家居維揚，常畜一馬，齒老矣。無違卒，其子賣馬於鎮江營中。一日馬忽浮水渡江，至瓜州徑奔揚城，闖入無違舊居，見停棺在堂，悲鳴躑躅，舉家駭視，渾身猶濕。營兵亦蹤跡至其家，乃退還原價，而養此馬於天寧禪寺。〈（仝上）〉
歙方禹成賈於宣城，常畜一犬，徽獵師嘉其駿快，買以四金，攜之獵，獲果倍他犬。兩月之後，犬忽不見，獵人疑其逃回，尋訪至禹成家，犬果在焉。見獵人至，急走內室，伏床下，呼之不出。禹成惻然，乃給還原價，此犬仍畜於家。自徽至宣三百餘里，能憶其故道，益信黃犬傳書事。〈（仝上）〉
蜉蝣三日，蠶二十七日，蟬三十日。蟪蛄不知春秋，鼠壽三百，猿猴八百，狐鹿各千年，鶴二千，龜三千六百。燕千年生鬍髯，龜千年解人語，虎千年脫牙而角生，蟾蜍千年頭上有角，頷下有丹書八字。千年樹精為青羊，萬年樹精為青牛，百歲狐精為美女，百歲蝙蝠為仙鼠。郤行螾屬，仄行蟹屬，連行魚屬，紓行蛇屬。鴻行有序，進有漸，鶺鴿飛則鳴，行則搖。象行先以鼻柱地，鸚鵡行先以口啄地。〈（《客中閑集》）〉
世間萬物，無不生蟲，木水土之中，生蟲至多，固其常也。至於火中生蟲，則火鼠也，極南方有之，其毛則為火浣布。陰山以北，積雪歷世不消，其中生蛆，其大如瓠，北人謂之雪蛆，味極甘美。張子和醫者，著《儒門事親書》，言見民家一鐵鍋底上，起一鐵泡，捶破有一紅蟲，其走如飛，其嘴至硬，是金鐵中亦有蟲也。〈（《錄異篇》）〉
礬石蠶食之則肥，鼠食之則死；巴豆人食之則死，鼠食之則肥。《周禮》蟈氏掌去蛙黽，焚牡羽，以灰灑之，則死，以其煙被之，則凡水蟲無聲。黽，耿黽也，尤怒鳴。北鞠，鞠不花者，以其煙被之者，假令風從東方來，則於水東面為煙，令煙西行被之水上，則凡水蟲無聲。人家近水者，此聲煩舌，最為可惱，此法未之試也。然物類相制，有自然之理，如琥珀拾芥，磁石引鐵，戎鹽累卵，獺膽分杯，釀漆以蟹，浣錦以魚散血以藕皮，毀金以羊角。至於蟹煙集鼠，人肌粉犀，諸如此類，不可殫紀。〈（《竹窗小品》）〉
穎濱釋《莊子》曰：「魚不畏網罟而畏鶗鶘，畏其天也。」物之畏其天，誠有可怪者。余里中一村童，嘗見大蛙十數，聚於汙池叢棘之下，欲前捕之。熟視，乃一巨蛇蟠棘下，以次啖群蛙，群蛙凝立待啖，不敢動。又村叟見蜈蚣逐一蛇，行甚急，蜈蚣漸近，蛇不復動，張口以待，蜈蚣竟入其腹，逾時而出，蛇已斃矣。村叟棄蛇於深山中，逾旬往視之，小蜈蚣無數，飲其腐肉，蓋蜈蚣產卵於蛇腹中也。余又嘗見一蜘蛛逐蜈蚣甚急。蜈蚣逃入籬竹中，蜘蛛不入，但以足跨竹上，搖腹數次而去。伺蜈蚣久不出，剖竹視之，蜈蚣已節爛斷如鱟醬矣。蓋蜘蛛搖腹之時，乃灑溺以殺之也。物之畏其天，有如此者。夫蛇之恣啖群蛙，自以為莫己敵矣，而不知蜈蚣之能涉其腹也。蜈蚣之斃蛇育子，自以為莫吾御矣，而不知蜘蛛之能醢其軀也。世之人昂昂然以凶毒自多者，可以觀矣。且蛙之不能敵蛇固也，蜈蚣小於蛇矣，而能制蛇，蜘蛛小於蜈蚣矣，而能制蜈蚣，物豈專以小大為強弱哉？〈（《鶴林玉露》）〉
山東無虎，浙江無狼，廣東無兔，西蜀無鴿。〈（仝上）〉
嶺南人好啖蛇，易其名曰茆蟬，草螽曰茅蝦，鼠曰家鹿，蝦蟆曰蛌蛤，皆嘗所食者。海魚之異者，黃魚化為鸚鵡；泡（去聲）魚大者如斗，身有刺，化為毫豬；沙魚之斑者，化為鹿。〈（仝上）〉
妊娠者不可啖兔肉，不可見兔，令兒唇缺。又不可啖生薑，令兒多指。〈（《方解》）〉
文登呂亢多識草木蟲魚，守官台州臨海，命工作蟹圖，凡有十二種：一曰蝤蛑，乃蟹之巨者，兩螯大而有細毛如苔，八足亦有微毛。二曰撥掉子，狀如蝤蛑，螯足無毛，後兩小足薄微闊。為人之所食者亦頗異，其大如升，南人皆呼為蟹，八月間盛出，人采之，與人鬥，其螫甚巨，往往能害人。三曰擁劍，狀如蟹而色黃，其一螯偏長三寸餘，有光。四曰蟚螖，螯微毛，足無毛，以鹽藏而貨於市。《爾雅》曰：「蟚蠌小者蟧，云小蟹者蠌蟧，吳人呼為蟚越。」《搜神記》言此物嘗通人夢，自稱長卿，今臨海人多以長卿呼之。五曰竭樸，大於蟛螖，殼黑斑有文章，螯正赤，常以大螯障日、小螯取食。六曰沙徇，似蟚螖，壤沙為穴，見人則走，屈折易道，不可得。七曰望潮，殼白色，居則背坎向外，潮欲來皆出坎，舉螯如望，不失常期。八曰倚望，亦大如蟚螖，居常東西顧睨，行不四五步，又舉兩螯，以足起望，惟入穴乃止。九曰石困，大於常蟹，八足殼通赤，狀如鵝卵。十曰蜂江，如蟹兩螯，足極小，堅如石，不可食。十一曰蘆虎，似蟚蜞，正赤不可食。十二曰蟚蜞，大於螖，小於常蟹。呂君云： 「此皆常所見者，北人罕見，故繪以為圖。又海商言海中{局黽}鼊島之東一島，多蟹，種類甚異。有虎頭者，有翅能飛者，有能捕魚者，有殼大兼尺者，以非親見，故不畫。」李履中得其一本，為作記。予家楚，官遊江浙閩廣，所識蟹屬多矣。亦不悉與前說同，而所謂黃甲白蟹蟳蠘諸種，呂圖不載，豈名謂或殊乎？故紀其詳，以示博雅者。〈（《客中閑集》）〉
凡食斷腸草者死，虎食之而百日不饞。凡食砒霜者死，龍食之而肥。物性之異，有如此者。〈（《客退紀談》）〉
凡草本，經牛啖之必茂，經羊啖之多枯，故諺曰：「牛食如澆，羊食如燒。」何相反如是？靜思牛土畜，土能養物也，故牛色蒼而龐厚，有春生之象焉。聞死而觳觫，亦好生之意也。羊金畜，金主殺伐，故羊色白而氣腥膻，有秋殺之象焉。見死而無懼，亦喜殺性也。二物稟生既異，必其口中涎沫，亦具是性，故草之茂枯者，生殺之氣致然耳〈（仝上）〉。
狼多藉草，草穢亂曰狼藉。狼腸直，故邊塞以狼矢為煙，鳴則後竅皆沸。狼畏圓，人解帶作圈，狼輒去。淮南曰：「狼皮在戶，竿不敢出。」羅願曰：「狗是豺之舅，見狗則跪，亦各有所制也。」〈（《物理小識》）〉
山谷有一帖云：「胡居士嘗言鹿性清烈，多別糧草，恆食九物，餘則不嚐。九草者，一曰葛葉，及花鹿蔥，蔍藥，白蒿，水芹，甘草，齊頭蒿，山耳，薺苨也。享神用其肉者，以其性烈清淨故也。凡餌藥者，勿食鹿肉，必不得力，以鹿常啖解毒之草，能散諸藥性也。」此可補《本草》及《齊民要術》之遺。〈（《續金石錄》）〉
江陵松滋枝江村，射鹿者率以淘河鳥脛骨為管，以鹿心上脂膜作簧，吹作鹿聲，有大號小號呦呦之異。或作鹿鹿聲則{鹿殷}鹿畢集，蓋為牝聲所誘，入得殼矢而注之。南中多鹿，每一牡，管牝百頭，至春羸瘦，蓋遊牝多也。及夏，則唯食菖蒲一味，自肥。當角解之時，其茸甚痛，獵人逢之，其鹿不敢逸。走伏而不動，獵者以繩繫其茸，截而取之，先以其血來啖，然後殺鹿。〈（《日知錄》）〉
康熙丁巳，休寧西鄉，一獵戶偕其徒往深谷，伏叢莽間，捕巨鹿。其徒忽見鹿奔出，急以鳥銃打中之，喜甚，往取焉，則死者其師也。邑令畢拘其妻與鄰鞫之，素無隙，徒鬻其女葬之，以誤殺得免抵。〈（《嘯虹筆記》）〉
畜二小獸，名曰吼，形類兔，兩耳尖長。獅作威時，即牽吼視之，獅畏服不敢動。蓋吼作溺著其體，肉即腐爛。吼又畏雄鴻，鴻引吭高鳴，吼即畏服。又如象見獅子，則奔，見鼠畏。飛蟲之畏蜘蛛，蜘蛛之畏蜂，物各有所制，有所畏。〈（《竹窗小品》）〉
通天犀角，有一白理如綖者，以盛米置群雞中，雞欲往啄米，至輒驚卻，故南人名為駭雞犀。得真角一尺，刻以為魚，銜入水中，水常為開。方三尺，可得息氣水中。以其角為釵者，將煮毒藥為湯，以此釵攪之，皆生白沫，無復毒矣。〈（《漢雋格物》）〉
象鼻端有爪可拾針，肉有十二般，唯鼻是其本肉。陶貞白言夏月合藥，宜置牙於藥旁。南人言象尤惡犬聲，獵者裹糧登高樹，構熊巢伺之。有群象過，則為犬聲，悉舉鼻吼叫，循守不復去。經或五六日困倒，則下潛刺殺之，耳穴薄如鼓皮，一刺而斃。胸前小橫骨，灰之酒服，令人能浮水出沒。食其肉，令人體重。古訓言象孕五歲始生。〈（《酉陽雜俎》）〉
竹雞善鬥，取者激媒使鳴而致之。鷓鴣好潔，取者掃地布穀而獲之。麂行必循一逕，設繯者跡行處擒之。海魚吐黑水以蔽其身，漁者見黑水網之。他如銜蘆者自衛，共穴者備鋒，結陣者禦暴，捷稱韓氏盧，狡稱東郭<兔>，寧智不足周身，總無奈人巧取何？〈（《說儲》）〉
秣馬之法，必視其齒歷勞逸而調息之。馬四年而兩齒，五年而四齒，六年而六齒成矣。七年而右齒，八年而上下兩邊各一齒，九年而上下盡。十年而下兩齒，十一年而下四齒，十二年盡。十三年下二齒平，十四年下四齒平，十五年下盡平。十六年上兩齒，十七年上四齒，十八年上盡。十九年上兩齒平，二十年上四齒平。年之長少，惟馬齒最準，故人自謙曰：「犬馬之齒長矣。」〈（《相馬經》）〉
驢馬駒子，行人先後，上旬生者行在母前，中旬生者行在母脅，下旬生者行在母後。〈（《侯鯖集》）〉
山獺出宣州溪洞中，俗為補助要藥。洞人云：「獺性淫毒，山中有此物，凡牝獸悉避去。獺無偶，抱木而枯，洞獠尤貴重云。」能解藥箭毒，中箭者研其骨少許，傅之立消，一枚值金一兩。〈（《草注》）〉
狐之相媚也，必先呂（以口相接），猿之相蠱也（蠱群也），必先啼，物之情也。〈（《玄池子說林》）〉
商汝山中多麝，絕愛其臍。每為人所逐，勢且急，即自投高岩，舉爪裂破其香，就縶而死，猶拱四足，以保其臍。李商隱詩曰：「投岩麝退香。」許渾詩云：「尋麝采生香。」是也。狨類鼠而大，尾長金色，川峽深山中人，以藥箭射之，取其皮為臥褥被坐毯之用。甚愛其尾，既中毒，即齧斷尾以擲之，惡為身患。杜甫詩云：「狨擲寒條馬見驚。」蓋輕捷喜緣木，猧猱之類也。犛牛出西域，尾長，中國取以為纓，人或射之，亦自斷其尾，左氏所謂雄雞自斷其尾。〈（《漢雋格物》）〉。
不燼木火中有鼠重十斤，毛長二尺餘，細如絲，恆居火中，時時出外而毛色白，以水逐而沃之即死。其毛織以為布，作服，若有垢，浣以火燒之則淨。〈（《神異記》）〉
鼠子生依月數，如五月五子，六月六子之類。陳守陽云：「兔產亦然，嘗十二月得牝兔剖之，得十二子。又兔將吐子，口中先吐涎沫，數合乃產。」〈（《物原》）〉
欲知鳥之雌雄者，以翼辨之，翼右掩左雄，翼左掩右雌。〈（《說儲》）〉
石鼠專食山豆根，賓州人以其膽幹之，治咽喉疾如神，謂之石鼠膽。〈（《方解》）〉
山民云：「熊於山中行數千里，悉有跧伏之所，必在石岩枯木中，山民謂之熊館。惟虎出百里外，則迷失道路。」〈（《懷秋集》）〉
《博物志》敦煌西渡流沙，往外國千餘里中無水，時有伏流處，人不能知。橐駝知水性，過其處，輒停不行，以足踏地掘之，輒得水。又《格物論》謂駝有靈性，能知水脈，識泉源，風將發，則引頸而鳴。負重致遠，力可千斤，日行三百里。〈（《珊瑚網》）〉
山東有一道，通高麗，中有二十日無人跡處，即祭山神，求一豺狗相送，飰熟先以飼之，遇虎躍升其背而溺，虎即潰肉。每夕人露宿樹下，豺溺而圍之，百獸斂避。其地海旁有居民處，無荳之屬，油不可致。有一等鳥如鴨，自呼其名壓油壓油，土人捕得，以力壓出油，投之海中。又活四五日，仍飛繞其村，人又壓之出油為供，乃知天之不乏人用如此。〈（《志異錄》）〉
貴州思南有山曰甑峰，居大山中，其形若甑，故名。山盤亙銅仁、思州、石阡，數百里內無人居，入亦多不能到，所產草木多異狀。有獸曰宗彝，類獼猴，巢於樹，老者直居上，子孫以次居下。老者不多出，子孫居下者，出得果，即傳遞至上。上者食，然後傳遞至下，下者始食；上者未食，下者不敢食也。先儒謂先王用以繪於袞者，取其孝也。〈（《侯鯖錄》）〉
猰貐獸中最大者，龍頭馬尾虎爪，長四十丈，善走，以人為食。遇有道之君，即隱藏，否即出食人。〈（《博物志》）〉
海鰍乃水族之極大，而變異不測者，梧川山界有海灣，上下五百里，橫截海面，且極其深。當二月之交，海鰍來此生育，隱隱輕雲覆其上，人咸知其有在也。俟風日晴暖，則有小海鰍浮水面，眼未啟，身赤色，隨波蕩漾而來。土人用舴艋裝載藤絲綜為臂，大者每三人守一莖，其杪分贅逆須槍頭二三支於其上，溯流而往，遇則並舉槍中其身，縱糸索任其去向。稍定時，復以前法施射，一二人畢，則棹船並岸，創置沙灘，徐徐收縤。此物初生眼合，無所見，且忍槍疼，輕漾隨波而至，漸登淺處，潮落閣置沙灘，不能動。舉家分臠其肉，作煎油用，亦大矣哉！〈（《海槎餘錄》）〉
山魈者，嶺南所在有之，獨足反踵，手足三歧。其牝好傳脂粉，於大樹空中作窠，有木屏風帳幔，食物甚備。南人山行者，多持黃脂鉛粉及錢等以自隨。雄者謂之山公，必求金錢；遇雌者謂之山姑，必求脂粉，與者能相護。唐天寶中，北客有嶺南山行者，多夜懼虎，欲上樹宿，忽遇雌山魈。其人素有輕齎，因下樹再拜，呼山姑。樹中遙問有何貨物，人以脂粉與之，甚喜，謂其人曰：「安臥無慮也。」人宿樹下，中夜有二虎欲至其所，山魈下樹，以手撫虎頭曰：「斑子，我客在，宜速去也。」二虎遂去。明日辭別，謝客甚謹。其難曉者，每歲中與人營田，人出田及種耕地，種植並是山魈，穀熟則來喚人平分。性質直，與人分，不取其多，人亦不敢取多，取多者遇天疫病。〈（《廣異記》）〉
交州有果然獸，其名自呼，身如猿，犬面，尾長，腹圓斑文，皮可為褥，麗好溫暖。〈（《南州異物志》）〉
西域有獸如犬，含水噀馬目，則馬瞑眩欲死，故凡馬皆畏之，名曰馬見愁。宣宗時國人獻其皮，帝賜群臣，編為馬鞭，一揚即走，謂之不須鞭。〈（《采蘭雜志》）〉
狗纓國獻一獸，名貌，吳大帝時尚有見者。其獸善遁，入人室中窺食，已大叫，人覓之，即不見矣。故至今吳俗以空拳戲小兒曰「吾啖汝」，已而開拳曰「貌」。〈（《異物彙編》）〉
懶婦如山豬而小，喜入禾苗，人以機軸織紝之器掛田所，則不復近。安平七源等州皆有。〈（仝上）〉
雞鴬惡其類，鴛鴦玄鳥憂其類。惡其類者，相值則相搏。鴬狀類鵲，長尾丹嘴。鴛鴦匹鳥也，與燕二鳥，朝奇而暮偶，愛其類也。〈（仝上）〉
鳱以水言，自北而南，斥以山言，自南而北。鳱音雁，隨陽鳥也。冬適南方，集於江干之上，故字從干。斥亦音雁，中春寒盡，雁始北向，燕代尚寒，猶集於山谷岩罅之間，故字從斥。〈（仝上）〉
鳧{毆鳥}之雜，鷳鷺之潔，鳧{毆鳥}鴨屬，色不純正，故曰雜。鷳白類山雞，行止閑暇。鶗鴂鳴而草衰，澤雉啼而麥齊，澤雉如商鶊，季春之月始鳴，麥已平隴也。鴂鶗，《爾雅》謂之鵙，即伯勞也，狀類鶷鶡，而《左傳》謂之伯趙。《方言》曰：「孤雞鳴則草衰，風翔則風，雨舞則雨，霜蜚則霜，露翥則露。」 風禽鳶類，越人謂之風伯，飛翔則天大風。一足鳥名曰商羊，天將雨則飛鳴，孔子辨之於齊庭。東方朔曰：「商羊聞鍾則鳴，聞鼓則舞。」鷫鸘，鳥名，其羽可為裘，以避極寒，鷫鸘飛則隕霜。露禽，鶴也。《古今注》鶴千年則變蒼，又二千年變黑，所謂玄鶴也。子野鼓琴，玄鶴來舞，露下則鳴也。鶴之馴養於家庭者，飲露則飛去。林鳥朝嘲，水鳥夜掖，山鳥岩棲，原鳥地處。林鳥朝之將翔也，聚而噍啁，山岩之鳥多不巢，原鳥阿藍之類是也。靈鵲兆喜，怪鵩塞耳，鵲噪則喜。鵩一名鵂留，《廣雅》曰：「江東人呼為怪鳥，聞之多禍，人人惡之掩耳。」鴽鶉野則義，豢則摶，水鶩澤則群，擾則逐。《月令》曰：「田鼠化為鴽。」關東謂之鶉，蜀隴謂之鶞。在田得食鳴相呼，夜則群飛，晝則伏於草中，馴養之久而見食，則相搏鬥也。鶩，野鴨也，飛止大澤之中，群處既豢擾之，惡其族類而相逼逐也。〈（《格物論》）〉
鸚鵡摩背而喑，鴝鵒剔舌而語。鸚鵡出隴西，能言鳥也，人以手撫拭其背，則喑瘂。鴝鵒今人育其雛，以竹刀剔舌本，教之言語，又能作鴝鵒舞。扶老強力，鶺鴒友悌。《古今注》云：「扶老禿鶖也，狀如鶴，大者高七八尺，善與人鬥，好舀蛇脯，炙食之，益人氣力，行走如奔馬。」鶺鴒雀屬，《爾雅》曰：「雝渠。」《毛詩》曰：「水鳥也，大於雀，高尺，尾尖，長喙，黑頸，青灰色，腹白，飛則鳴，行則搖。」又曰：「鶺鴒在原，兄弟急難。」鶺鴒共母者，飛鳴不相離，詩人取以喻兄弟相友之道也。
寀寮雝雝，鴻儀鷺序，鷃鵲啁啁，下齊眾廡。〈（仝上）〉
鷃，籬鷃也，雀屬，眾人之象，言多也。鷯鶉雄高牝庳，鳩鵽雌前雄後，鷯雀也。鷯鶉二鳥，雄者足高，雌者足短。鳩，鳴鳩也，鵽大如鴿，生關西為鳥。憨急二鳥，雌飛則隨，雌止則止，雄飛常在後也。鷇將生，子呼母應，雛既生，母呼子應。鳥伏卵將成，子鳴於鷇母應之，鳥既雛，母呼子應之。〈（《升庵外集》）〉
班鳩辨雛，梟鴟害母，班次第也。凡哺子朝從上下，暮從下上，他鳥皆否。梟在巢，母哺之，羽翼成，喙母食之，自飛去也。〈（《測微錄》）〉
物食長喙，穀食短味，摶則利嘴，鳴則引吭，毛協四時，色合五方。食物之生者長喙，水鳥之屬也。鳥食五穀者喙皆短，鳥善摶鬥者利嘴，善啼鳴者頸長也。春則毛弱，夏則稀少而改易，秋則刷理，冬則更生細毛自溫。倉鶯之屬，以象東方木行。朱鳥之屬，以象南方火行。黃鳥之屬，應中央土行，以象季夏。白鷺之屬，以象西方金行。玄鳥以象北方水行。羽物變化，轉於時令，乾道始終，以成物性。仲春之節，鷹化為鳩。季春之節，田鼠化為鴽。仲秋之節，鳩復化為鷹。季秋之節，雀入大水為蛤。孟冬之節，雉入水為蜃。《淮南子》曰：「鶩化為鷂，鷂化為鸇，鸇化為布穀，布穀復為鷂雞。順節令以變化也。生物者乾之始，成物者坤之終，隨日變化，成就萬物之性也。」〈（《續五色線》）〉
《禹貢》導渭自鳥鼠同穴。唐孔穎達註疏曰：「一鳥一鼠，共為雌雄同穴而處，山因得名。有人過莊浪親見之，鳥形似雀而少大，頂出毛角，飛即崖穴。穴口有鼠，狀如人家常鼠，但唇缺似兔，蓬尾似鼯，與鳥皆入，彼此狎昵，有類雌雄者，問之土人，皆能說。」〈（《升庵外集》）〉
鶡，毅鳥也，毅不知死。鷗，信鳥也，信不知用。鶡狀類雞，首有冠，性敢於鬥，死猶不知置，是不知死也。《左傳》云：「鶡冠武士戴之，象其勇也。」鷗，水鳥也，如鴿鶡而小，隨潮而翔。迎浪蔽日曰信鷗，鷗之別類，群鳴喈喈優優，潮至則翔，水響以為信，反為鷙鳥所摶，是能知信而不知所以自用也。鷸有文而貪，鳶不擊而貪。鷸狀類燕，紺色雜出，有文采，水際伺蚌出，啄而食之，反為蚌所含，緊閉其嘴，滯死水中，不知所食，反以為害，《左傳》云「聚鷸為冠」是也。鳶鴟也，不善搏擊，貪於攫肉。〈（《稗史》）〉
鸂鶒能敕水，故水宿而物莫能害。鴆能巫步禁蛇，故食蛇。啄木遇蠹穴，能以嘴畫字成符，蠹蟲自出。鵲有隱巢木，故鷙鳥莫能見。燕銜泥常避戊巳日，故巢固而不能傾。鸛有長水石，故於巢中養魚而水不涸。燕惡艾，雀奪其巢，即銜艾置其巢中，燕遂避去，皆鳥之有智也。〈（仝上）〉
丹陽練湖有人打雁為業，先養一囮雁，繫腳置几上食，飛者見食而下，則以網覆之。其年有一孤雁，自空飛下，與囮雁盤桓半晝，上下引飛，囮者因繫腳不能同去，二雁竟以頸相纏而死。守者至，驗二雁，囮者雄也，飛來者雌也，不覺心動，竟廢其業。〈（《先曾祖日記》）〉
風骨黑，雌雄旦夕鳴各異，雄鳴節節，雌鳴足足，行鳴曰歸嬉，止鳴曰提抉。〈（《懷秋集》）〉
鳳九苞：一曰口包含，不妄鳴也；二曰心合度，進退精也；三曰耳聽達，居高明也；四曰舌詘伸，能變聲也；五曰彩色光，文彩呈也；六曰冠距先，南方行也；七曰距銳鉤，武可稱也；八曰音激揚，聲遠聞也；九曰復文戶，不妄納也。〈（《論語鐸》）〉
鳥鳳如喜鵲，色紺碧，頸毛類雄雞鬃。頭有冠，尾垂二弱骨各長一尺四五寸，其杪始有尾毛一簇。冠尾糸魚異，大略如鳳，鳴聲清越，如笙簫，能度曲，妙合宮商。又能為百蟲之音，生左右溪洞中，極難得，然書傳未之記，蓋由人罕識云。〈（《漢雋格物》）〉
羅州山中多孔雀群飛，每數十為偶。雌者尾短無金翠，雄者生三年有小尾，五年成大尾。始春而生，三月四月後復凋，與花萼相榮衰。然自喜其尾而甚妒，凡欲山棲，必先擇有置尾之地，然後止焉。南人生捕者，候甚雨，往擒之。尾沾而重，不能高翔，人雖至，自愛其尾，恐人所傷，不復騫翔也。雖馴養頗久，見美婦人，好衣裳，與童子絲服者，必逐而啄之。芳時媚景，聞管弦笙歌，必舒張翅尾，盼睇而舞，若有意焉。山谷夷民烹而食之，味如鵝，解百毒。人食其肉，飲藥不能愈病，其血與其首，解大毒。南人得其卵，使雞伏之，即成，其腳稍屈，其鳴若曰都護。土人取其尾者，持刀於叢篁可隱之處自蔽，伺過，急斷其尾。若不即斷，回首一顧，金翠無復光彩。〈（《紀聞》）〉
雀目至夕而不見物，人有至夕昏不見物者，謂雀盲是也。鵂留夜察毫末，晝瞑目不見丘山，物殊性也。〈（仝上）〉
雁宿於江湖之岸，沙渚之中，動計千百，大者居其中，令雁奴圍而警察。南人有捕者，俟其天色陰暗，或無月時，於瓦罐中裝燭，持棒者數人，屏氣潛行。將欲及之，則略舉燭，便裝之，雁奴驚叫，大者亦驚。頃之復定，又欲前舉燭，雁奴又驚。如是數四，大者怒啄雁奴，秉燭者徐徐逼之，更舉燭，則雁奴懼啄，不復動矣。乃高舉其燭，持棒者齊入群中，亂擊之，所獲甚多。〈（《玉堂閑話》）〉
北方有白雁，似雁而小，色白，秋深則來。白雁至則霜降，河北人謂之霜信。杜甫詩云：「故國霜前白雁來。」〈（《杜詩注》）〉
山鳥首有彩毛，曰山雞山雉，長尾九，珍護之。林木森茂則不入，蓋惜尾，常恐觸傷羽毛。雨則避於山岩之下，恐濡濕也。久雨亦不出而求食，忍死無怨，與眾不同。又云：「人但欲取其尾，須大寒冰凍之時，遠窺雌雄並宿於他所，漸漸放活水溜去，浸其尾而冰凍膠，並不能飛翔時，三四人齊聲大喊，此鳥即飛，其尾冰凍，拔折而去。」後人取得，以貨豪門。頸有彩囊，曰避株雉，屬出華嶽山中。晴明天氣，頸出彩色，天氣陰雨，毛卷而無彩也。亦避樹林，故曰避株，任昉曰：「名為吐綬鳥。」〈（《稗史》）〉
鷓鴣飛數逐月，如正月一飛而止於巢中，不復起矣。十二月十二起。最難捕，南人設網取之。〈（《政陽雜》）〉
河州有禽名骨托，吠如雕，高三尺許，以名自呼，能食鐵石。郡守每置酒，輒出以樂坐客。或疑鐵石至堅，非可食之物，及取三寸白石，繫以絲繩，投其前，即啄而吞之。良久牽出，視石已爛如泥矣。〈（《博物志》）〉
顧渚山中有鳥如鴝鵒而小，蒼黃色，每至正月二月，作聲雲春起也；至三月四月，作聲雲春去也。採茶人呼為報春鳥。〈（《顧渚山記》）〉
南海諸郡，郡人至八九月，於池塘間采魚子著草上，懸於灶煙上。至二月春雷發時，卻收草浸於池塘間，旬日內乃如蝦蟆子狀，悉成細魚，其大如發。土人乃編織藤竹籠子，塗以禹餘糧，或遍灑蠣灰，收水以貯魚兒，鬻於市者，號為魚種。於池塘間一年內，可供口腹。又拂林國有羔羊生於土中，然其臍與地連，割之則死，惟人著甲走馬擊鼓駭之，其羔驚鳴而臍絕，使逐水草。又《博物志》云：「取鱉剉如棋，搗赤莧汁和合厚，以茅包之，六月中投於池澤內，經旬變成鱉。」 〈（《集異》）〉
烏賊魚暴乾，俗呼螟脯，其魚腹中之墨，可以書紙，經年而自脫跡。奸詐之徒，或以書券欺人。又龜尿磨墨寫字於木板，可進寸許，雖水洗斧削，亦不磨滅。〈（仝上）〉
古者一國嫁女，同姓二國媵之。《儀禮》有媵爵，謂先飲一爵，後二爵從之也。《楚詞》「魚鱗鱗兮媵予」，江海間有魚游必三，如媵隨妻，先一後二，俗稱為婢妾魚。唐詩「江魚群從稱妻妾，塞雁聯行號弟兄。」〈（《升庵外集》）〉
蛇化鱉，蔚千戶常親見之沙上。初蛇盤為一束，反復自擲者數十次，若一面餅，少焉四足出矣，久之蹣跚入沙而去。故鱉未入水，腹下尚有蛇紋者，食之殺人。〈（《稗史》）〉
黟富民兄弟爭財，訟於府。一日赴審，兄先往，道經休寧，遇大蛇衝道，停輿觀之。蛇蟠田中，化為巨鱉，驚詫去。其弟後至，適見此鱉，命輿夫取之，攜至寓，沽酒炮鱉，延其兄共食。兄問鱉所從來，弟告以某處所獲。兄曰：「此蛇所化，不可食也。」弟不信，強兄再三，兄苦止之。弟疑兄言偽，怒曰：「汝堅不食，我自食之。」才舉箸，兄已持其手曰：「必不信，可先食犬，然後自食未晚也。」乃以飼犬，犬立斃，弟大感泣，持兄手曰：「早知兄心若此，豈有爭事乎？」遂息訟，和好倍於初。某家叔祖見瀾公客，適一客至甚遲，眾皆環坐俟之。膳夫進炮鱉，恐其冷，以碗覆之。少焉其碗漸高，鏗然倏墜於棹，眾皆驚視，疑其有異，以與犬，犬斃。賴此客後至，眾賓得全。〈（《訒庵偶筆》）〉
南方人畜金蠶，蠶金色，食以蜀錦，取其遺糞，置飲食中以毒人，人死。蠶善能致他財，使人暴富，而遣之極難，水火刀兵，所不能害。必多以金銀，置蠶其中，投之路隅，人或收之，蠶隨以往，謂之嫁金蠶。〈（《風俗通》）〉
青蚨似蟬而狀稍大，其味辛可食，每生子必依草葉，大如蠶子。人將子歸，其母亦飛來，不以遠近，其母必知處。然後各置於市，埋東行陰牆下，三日開之，即以其血分塗錢上。每市物先用子，即子歸母，用母者，即母歸子，如此輪還，不知休息。若買金銀珍寶，即錢不還。青蚨者一名魚伯。〈（《窮神秘苑》）〉
昔有母子離別，母每見蠨蛸垂絲著衣，則曰子必至矣。已而果然，故名曰喜子。子思其母亦然，故號曰喜母，均之一也。〈（《采蘭雜志》）〉
袁瓘《秋日詩》曰：「芳草不復綠，王孫今又歸。」人都不解。施陰見之曰：「王孫，蟋蟀也。」〈（《謝氏詩源》）〉
呂晉伯云：「除虱法吸北方之氣，嗬筆端，書斂深淵默漆五字，置床帳間，即除，此理不可曉。」〈（《存餘堂詩話》）〉
南海有蟲無骨，名曰泥，在水中則活，失水則醉如一泥然，故曰醉如泥。〈（《杜詩注》）〉
似蟹而小，世傳漢醢彭越，以賜諸侯，九江王英布獵得不忍視，盡以覆江中，化為此，故名彭越。〈（《博物志》）〉
《東方朔傳》守宮，蟲名也，以器餐之，食以丹砂，滿七斤，搗治萬杵，以點女子體，終身不滅。若有房屋之事，則滅矣，言可以防閑淫逸也。《爾雅》云：「此蟲即蝘蜒，似蜥蜴，灰褐色，在人家屋壁間，狀雖似龍，人所玩習者也。」《淮南萬畢術》云：「取守宮新合陰陽，以牝牡各藏之甕之中，陰乾百日，以點女臂，則生文，男子合，輒滅去。」〈（《感應經》）〉
蚺蛇其肉無毒，土人食之。其脂與涎沫，著男陰即消縮不舉。嘗聞有軍士若干，涉一水皆病陰痿，蓋此水乃蚺蛇出沒處，有涎沫其中故也。鹿脂亦然。〈（《南州異物志》）〉
一人為蛇傷，痛苦欲死，見一小兒來曰：「可用兩刀，在水內相磨，取水飲之效。」言畢，化為綠螈，走入壁孔中。其人如方治之，即愈，因號綠螈為蛇{巫}，即守宮也。〈（《二酉餘談》）〉
聞朱崖人，每晴明見海中遠山羅列，皆如翠屏，而東西不定，悉蜈蚣也。蝦鬚長四五十尺，此物不足怪也。〈（《嶺表異物志》）〉
魚跳躍，則蜥蜴於草中稍相依，便共浮水上相合。事竟，魚游水底，蜥蜴還草中。〈（《異物志》）〉
負勁氣者，有非威之威，是故松檜不棲蟬，熊豹之皮不上蟻。〈（《空同子》）〉
有家主命婢殺鱉，鱉顧婢再三，有求生意，婢惻然放之池。主索鱉羹，詭云鱉已逃矣。主怒，杖之幾斃。後婢患熱病死，時值昏夜，未能殮，棄之池側。翌日往殯，復生矣。詢之，則云：「恍惚間有物踞我胸，其涼透心，遂漸省人事。」視之，則有池中汙泥，堆於心口，而身傍有鱉行跡，其向者鱉報恩乎？〈（《訒庵偶筆》）〉
徽高懷中業鱔麵，於揚州小東門日殺鱔數千。一婢憫之，每夜分竊缸中鱔，從後窗拋入河，如是者積年。一日麵店被焚，婢踉蹌逃出，為火所傷，困臥河濱，夜深睡去。比醒而痛減，火瘡盡愈。視之，有河中汙泥堆於瘡處，而地有鱔跡行，始知向者所放之生，來救之也（按醫書，河底泥能塗湯火傷）。高感其異，遂為罷業。及拆鍋，下有洞穴，生鱔數石，盤其中，盡舉而縱之河。〈（仝上）〉
△燧人四佐
明由〈（曉升紱）〉，必育〈（受稅俗）〉，成專〈（受苦諸）〉，隕丘〈（受延嬉）〉。
△伏羲六相
金是〈（主化俗）〉，鳥明〈（主建福）〉，視默〈（主災惡）〉，紀通〈（為中職）〉，仲起〈（為海陸）〉，陽侯〈（為江海）〉。
△黃帝七輔
風後〈（受金法）〉，天老〈（受天篆）〉，五聖〈（受道級）〉，知命〈（受糾俗）〉，窺紀〈（受變復）〉，地典〈（受州絡）〉，力墨〈（即力牧受準斥）〉。
△少昊四叔
重〈（勾芒）〉，該〈（蓐收）〉，修，熙〈（俱為玄冥）〉。
△羲和四子
羲仲，羲叔，和仲，和叔。按：羲和四子即堯之四嶽也，分掌四方諸侯，故為四嶽。
鄭玄云：「堯既分陰陽為四時，命羲仲等為之官，主四嶽之事云。」
△舜時八伯
伯夷為陽伯，羲仲後為羲伯，棄為夏伯，羲叔後為羲伯，咎繇為秋伯，和仲後為和伯，垂為冬伯，一伯闕。
△高陽八凱
瘡舒，聵敳，檮戭，大臨，龐降，庭堅，仲容，叔達。
△高辛八元
伯奮，仲堪，伯獻，季仲，伯虎，仲熊，叔豹，季狸。
△四凶
讙兜，共工，鯀，三苗。
△舜九官
禹〈（作司空）〉，棄〈（伯復）〉，契〈（作司徒）〉，咎繇〈（作士）〉益〈（作虞）〉，垂〈（作共工）〉，伯夷〈（作秩宗）〉，龍〈（作納言）〉，夔〈（典樂）〉。
按：禹、稷、契、皋陶、伯益，即舜五臣也，《楚詞》七諫又謂之八。
師蓋即此五臣而益之垂、益、夔耳，五臣八師不復注。
△舜七友
雄陶，方回，續牙，伯陽，東不訾，泰不虛，靈甫。
△殷三仁
微子，箕子，比干。
△文四友
閎夭，太公望。散宜生，南宮適。
△太姒十子
伯邑考，武王發，管叔鮮，周公旦，蔡叔度，曹叔振鐸，霍叔武，郕叔處，康叔封，蚺季載。
管叔、蔡叔、霍叔監殷，稱為三監。
△武十亂
周公旦，召公奭，太公望，畢公，榮公，大顛，閎天，南宮適，散宜生，邑姜。
△二五耦梁五，東關五。
晉文公從亡五人：
狐假，趙衰，顛頡，魏武子，司空季子。
△五伯
齊桓公，晉文公，宋襄公，秦穆公，楚莊公。
△周八士
伯達，伯適，仲突，仲忽，叔夜，叔夏，季隨，季騧。
△鄭七穆
子展〈（賦《草虫》）〉，子西〈（賦《黍苗》）〉，子產〈（賦《隰桑》）〉，公孫〈（賦《桑扈》）〉，伯有〈（賦《鶉之賁賁》）〉，子太叔〈（賦《野有蔓草》）〉，印叔〈（賦《蜉扈》）〉。
△三良子
車奄息，仲行，鍼虎。
殉葬之說起此，孟子謂：「作俑無後，而況以人殉乎？」然則秦之刻薄寡恩，其端已見，寧獨歸惡於始皇李斯哉？
△魯三桓
仲叔穀文伯〈（自世子始，至文伯六世）〉，叔孫得臣莊叔〈（自穆子始，至莊叔六世）〉季孫行父文子〈（自武子始，至文子六世）〉。
△逸民
伯夷，叔齊，虞仲，夷逸，朱張，柳下惠，少連。
△作者七人
儀封人，荷簣，晨門，楚狂接輿，長沮，桀溺，荷條丈人。
注不指其人，然見於包氏注者，如此。
△齊四客
晉郤克〈（眇）〉，魯季孫行父〈（禿）〉，曹公子首〈（僂）〉，衛孫良夫〈（破）〉。
〈四人不幸而一眇、一禿、一僂、一跛，又不幸而俱聘於齊，又不幸而有齊君之母，又不幸而有齊君之無禮，使眇者禦眇，禿者禦禿，僂者禦僂，跛者禦跛，遂令千百世下猶為失笑。然無此則四人不傳，此又不幸之幸。〉
△三卿主善
知莊子，範文子，韓獻子。
△仲尼弟子〈《史記》本〉
顏回〈（字子淵）〉，閔損〈（字子騫）〉，冉雍〈（字仲弓）〉，冉求〈（字子若）〉，仲由〈（字予路）〉，宰予〈（字子我）〉，端木賜〈（字子貢）〉，言偃〈（字子遊）〉，卜商〈（字子夏）〉，顓孫師〈（字子張）〉，曾參〈（字子輿）〉，澹臺滅明〈（字子明）〉，宓不齊〈（字子賤）〉，原憲〈（字子思）〉，公冶長〈（字子長）〉，南宮適〈（字子容）〉，公晰哀〈（字季次）〉，曾蒧〈（字晰）〉，顏無繇〈（字路）〉，商瞿〈（字子木）〉，高柴〈（字子羔）〉，漆雕開〈（字子開）〉，公伯寮〈（字子周）〉，司馬耕〈（字子牛）〉，樊須〈（字子遲）〉，有若〈（字子）〉，公西赤〈（字子華）〉，巫馬期〈（字子旗）〉，梁鱣〈（字叔魚）〉，顏辛〈（字柳）〉，冉孺〈（字子魯）〉，曹恤〈（字子循）〉，伯虔〈（字子析）〉，公孫龍〈（字子石）〉，冉季〈（字子產）〉，公祖句茲〈（字子之）〉，秦祖〈（字子南）〉，漆雕哆〈（字子斂）〉，顏高〈（字子驕）〉，漆雕徒父，壤駟赤〈（字子徒）〉，商澤〈（字子季）〉，石作蜀〈（字子明）〉，任不齊〈（字選）〉，公良孺〈（字子正）〉，後處〈（字子裏）〉，秦冉〈（字問）〉，公夏首〈（字乘）〉，奚容箴〈（字子晰）〉，公堅定〈（字子中）〉，顏祖〈（字襄）〉，鄔單〈（字子家）〉，句井疆，罕父黑〈（字子索）〉，秦商〈（字子丕）〉，申黨〈（字周）〉，顏之僕〈（字叔）〉，榮旗〈（字子祖）〉，縣成〈（字子祖）〉，左人郢〈（字行）〉，燕伋〈（字思）〉，鄭國〈（字子徒）〉，秦非〈（字子之）〉，施之常〈（字子恆）〉，顏噲〈（字子聲）〉，步叔乘〈（字子車）〉，原亢籍，樂欬〈（字子聲）〉，廉絮〈（字庸）〉，叔仲會〈（字子期）〉，顏何〈（字冉）〉，狄黑〈（字晰）〉，邦巽〈（字子斂）〉，孔忠，公西輿如〈（字子上）〉，公西蒧〈（字子上）〉。
△孔子四友
顏回，子貢，子路，子張。
△孔子六侍
顏回，仲弓，子路，宰我，子貢，公西華。
△晉六卿
趙無恤襄子〈（趙衰始為卿，至恤四世）〉，范吉射昭子〈（士會始為卿，至吉射五世）〉，智瑤襄子〈（荀首始為卿，至瑤六世）〉，荀寅文子〈（荀林父始為卿，至寅四世）〉，魏多襄子〈（魏絳始為卿，至多四世）〉，韓不信簡子〈（韓厥始為卿，至不信四世）〉。
△三官
唐宏，葛雍，周武。三官周厲王時人也，累諫厲王不從，棄職遊吳，時稱吳客三。
真君厲王崩，復歸於周，道家所指三官者，想附會於此。
△齊威王疆場四臣
檀子〈（守南臣）〉，盻子〈（守高唐）〉，黔夫〈（守徐）〉，種首〈（備盜賊）〉。
△四公子
田文〈（齊孟嘗君）〉，魏無忌〈（魏信陵君）〉，趙勝〈（趙平原君）〉，黃歇〈（楚春申君）〉。
△三鄒子
鄒忌，鄒衍，鄒陽。
△漢三傑
張良，蕭何，韓信。
△商山四皓
園公〈（姓園，名秉，字宜明）〉，綺裏季〈（姓吳，名實）〉，夏黃公〈（姓崔，名廓，字少通）〉，角裏先生〈（姓周，名術，字元道）〉。
△七國
吳王濞，楚王戊，趙王遂，膠西王卬，菑川王賢，濟南王辟光，膠東王雄渠。
△從有三王皆京兆尹
王章，王尊，王駿。
△二疏
太子太傅疏廣〈（字仲翁）〉，太子少傅疏受〈（字子公）〉。
△麒麟閣功臣
大將軍博陸侯，張安世，韓增，趙克國，魏相，丙吉，杜延年，劉德，梁丘賀，蕭望之，蘇武。
△周氏五龍
重合令子輿〈（居宋里）〉，櫟陽令子羽〈（居東官里）〉，東海太守子仲〈（居宜唐里）〉，兗州刺史子明〈（居西南里）〉，穎陽令子良〈（居遂興里）〉。
曹綠汝南周燕少卿之五子，各居一里，並以需索退讓著名。
△二龔
龔勝〈（字君實）〉，龔舍〈（字君倩）〉。
△三牲
馬淵，牛崇，羊嘉。
△二唐
唐林〈（字子高）〉，唐尊〈（字伯高）〉。
△二母
陳涉母〈（知廢）〉，王陵母〈（知興）〉。
△王氏五侯
王譚平阿侯，王商成都侯，王章紅陽侯，王根曲陽侯，王逢時高平侯。
△四子〈（懷德不仕）〉
逢萌，徐房，李曇，王遵。
△蔣徑二仲
求仲，羊仲。
△二劉
劉向，劉歆。
△河北二十八將
鄧禹，吳漢，賈復，耿弇，寇恂，馮興，岑彭，祭遵，邳彤，耿純，王霸，臧宮，景丹，杜茂，朱祐，劉龍，馬成，王梁，姚期，蓋延，馬武，劉植，任光，李忠，萬修，陳俊，傅俊，堅鐔。
△河西五守
武威太守梁統，金城太守庫鈞，張掖太守史苞，酒泉太守竺增，敦煌太守辛彤。
時隗器有異志紀等五人推竇融為大將軍以守。
△鉅下二卿
馬嚴〈（字威卿）〉，馬敦〈（字孺卿）〉。
△三丘
丘昂，丘夷，丘矩。
△扶風三達
韋孟達，公孫伯達，魏仲達。
△漢末八使
周舉，杜喬，周栩，欒巴，馮羨，郭遵，劉班，張網。
△韋氏三君
韋順，豹，義。
△楊氏四公
楊震，秉〈（震予）〉，賜〈（秉子）〉，彪〈（賜子）〉。
△袁氏四世五公
袁安，敞〈（安子）〉，湯〈（敞子）〉，逢〈（湯子）〉，隗〈（逢弟）〉。
△二難
陳元方〈（紀）〉，季方〈（諶）〉。
又按邯鄲淳紀碑，元方、季方與其父太丘長仲弓，有三君之號。
△五處士
徐稚，韋著，袁閎，姜肱，李曇。
△汝南六孝廉
周子居，黃叔度，艾伯堅，郅伯句，封武興，盛孔叔。
△三君
大將軍竇武，太傅陳蕃，侍中劉淑。
△八俊
李膺，王陽，杜密，朱寓，魏朗，荀翼，劉祐，趙典。
△八廚
王育，蕃響，秦周，胡母班，劉翊，王考，張邈，度尚。
△八顧
郭泰，夏馥，尹勳，羊陟，劉懦，蔡衍，巴肅，宗慈。
△八及
陳翔，張儉，范滂，檀敷，孔立，范康，岑至，劉表。
△又八及
米楷，王盤，陳耽，薛郭，宋布，唐就，瀛諮，宣褒。
△潁川四長
荀淑，鍾皓，陳寔，韓韶。
△二十四賢
杜喬，張奐，向翊，陳蕃，施延，李膺，朱寓，杜密，韓融，荀爽，房植，姜肱，陳球，王暢，申屠蟠，張儉，鄭玄，冉璆，李固，郭泰，朱穆，魏朗，徐稚，皇甫規。
△涼州三明
張奐〈（字然明）〉，皇甫規〈（字威明）〉，潁〈（字紀明）〉。
△韋氏三義
韋權、瓚、矩。大尉掾韋子力之子，皆仁義孝弟。
賈虎兄弟三人，當時謂之賈氏三虎，惜其兩弟名不著，故不列。
△荀氏八龍〈（皆朗陵令荀淑之子）〉
荀儉〈（字伯慈）〉，緄〈（字仲慈）〉，靖〈（字叔慈）〉，壽〈（字慈光）〉，汪〈（字孟慈）〉，爽〈（字慈明）〉，肅〈（字敬慈）〉，旉〈（字幼慈）〉。
△公沙五龍〈（皆公沙穆之子）〉
公沙紹〈（字子起）〉，孚〈（字允慈）〉，恪〈（字久讓）〉，逵〈（字義則）〉，樊〈（字義起）〉。
△李氏四龍
李亮，李仲，李訓，李秀。
△京兆三休
金敞〈（字元休）〉，王延〈（字文休）〉，少吊端〈（字甫休）〉。
△蜀二郎
李驤，杜珍。
△寺中二絕〈（俱官大理）〉
宋世軌，蘇珍之。
△魏文四友
司馬懿，陳群，朱鑠，吳質。
△雙丁
丁儀，丁廙。
△鄴中七子
孔融，陳琳，王粲，劉楨，阮瑀，應易，徐幹。
△台中三狗
何晏，鄧揚，丁諡。
△兩雋
何妥，蕭賚。
△竹林七賢〈（顏延之除山濤、王戎，謂之五君）〉
阮籍，嵇康，山濤，劉伶，阮咸，向秀，王戎。
△吳八絕
吳範相風，劉惇占氣，趙達具，皇象書，嚴子卿棋，曹不興畫，宋壽占夢，孤城鄭姥相。
△一台二妙
衛瓘，索靖。
△二陸
陸機，陸雲。
△王家三子不如衛家一兒
王澄，王玄，王濟，衛玠。
△二馮
馮立，馮野王。
△晉八達
童昶，王澄，阮瞻，庾敳，謝鯤，胡母輔之，於法龍，光逸。
△河東八裴
裴徽，楷，綽，瓚，邈，遐，康，頠。
△琅琊八王
王祥，戎，澄，道，綏，衍，敦，玄。
△太原王京兆杜五世盛德
王昶，湛，承，述，坦之。
杜畿，恕，預，錫，乂。
△二謝
謝靈運，謝惠連。
△八儒
以道自居，為子思氏之儒，衣冠動作，為子張氏之儒，顏氏傳《詩》，為諷諫之儒，孟氏傳《書》，為疏通致遠之儒，漆雕傳《禮》，為恭儉莊敬之儒，仲梁氏傳《樂》，為移風易俗之儒，樂正氏傳《春秋》，為屬詞比事之儒，公孫氏傳《易》，為潔淨精微之儒。
△三墨
宋鉶尹之墨，相裏勤五侯子之墨，若獲已齒鄧陵子之墨。
△晉八王
趙王倫，齊王回，河間王顒，成都王潁，淮南王允，鄱陽王顒，長沙王乂，東海王越。
△東海王越府有三才
潘滔〈（大才）〉，劉輿〈（長才）〉，裴邈〈（清才）〉。
△兗州八伯
阮放宏伯，阮孚誕伯，劉綏季伯，郗鑒方伯，胡母輔之達伯，卞壺裁伯，蔡謨朗伯，羊曼黠伯。
△三人為一龍
華歆龍頭，邴原龍腹，管寧龍尾。
△中興三明荀闓，蔡謨，諸葛恢。
三人俱字道明，故云京都三明，有名蔡氏儒雅荀葛清
△潯陽三隱
陶潛，周續之，劉遺民。
△蓮社十八高賢
慧遠，慧永，慧持，道生，曇順，僧叡，曇恆，道邴，曇銑，道敬，佛馱邪舍，佛馱跋陀羅，劉程之，張野，周續之，張詮，京炳，雷次宗。
△宋文帝謂天下有五絕
杜道鞠彈棋，范悅詩，褚欣遠模書，褚胤圍棋，徐道度療疾。
△顏延之四子各得其一
得筆竣，得文測，得義{色大}，得酒躍。
△一時兩玉人
謝琨，謝晦。
△會稽三康
丁潭世康，孔愉敬康，張茂飠韋康。
△天子四友
謝朏，褚炫，江教，劉悛。
△周氏五侯
周劄，懋，筵，縉，勰。
△張氏五龍
張演，鏡，永，辯，岱。
△東海三何
何思澄，遜，朗。
△湘東二遲〈（皆湘東太守）〉
遲昭周，咫。
△雙璧
陸暐，恭。
△柳氏二龍
柳忄焱，悅。
△竟陵王八友
范雲，蕭琛，任昉，王融，蕭衍，謝朓，沈約，陸倕。
△二蘇
蘇亮，綽。
△何氏三高
何求，點，胤。
△二高
高閭，高魏。
△東昏六貴
始安王遙光，徐孝嗣，江祐，蕭坦之，江祀，劉暄。
△鄴中四貴
孫騰，司馬子如，高嶽，高隆之。
△三才
溢子昇，邢子才，魏收。
△四傑
王勃，楊炯，盧照鄰，駱賓王。
△唐十八學士
杜如晦，房玄齡，虞世南，楮亮，姚思廉，李道玄，蔡允恭，薛元敬，顏相時，蘇勖，於志寧，蘇世長，薛收，李守素，陸德明，孔穎達，蓋文達，許敬宗。
△二蓋
蓋文達，文懿。
△河東三鳳
薛元敬，收〈（元敬季父）〉，德音〈（元敬族弟）〉。
△郎家二賢。
郎蔚之，楚之。
△淩煙功臣
長孫無忌，李孝恭，杜如晦，魏徵，房玄齡，高世廉，尉遲恭，李靖，蕭瑀，志寧，劉宏基，屈突通，殷開山，柴紹，長孫順德，張亮，侯君集，張公謹，程知節，虞世南，劉政會，唐儉，李世勣，秦叔寶。
△三列
韋季武，叔錯，叔謙。
△太公廟十哲{{*|（以張良配））}
出穰苴，吳起，韓信，李牧，李靖，孫武子，范蠡，白起，樂毅，李勣。
△一門三相
韋思謙，承慶{{*|（謙子））}，嗣立{{*|（慶弟））}。
△戶部二妙
韋維，宋之問。
△四夔
韓會，盧東美，張正則，瞿造。
△五王
漢陽王張柬之，平陽王敬暉，扶陽王桓彥範，南陽王袁恕已，博陵王崔玄。
△香山九老
胡果〈（八十七）〉，吉攵〈（八十八）〉，劉真〈（八十七）〉，鄭據〈（八十五）〉，盧貞〈（八十二）〉，張渾〈（七十七）〉，白居易〈（七十四）〉，狄兼謨，盧貞〈（以年未七十與會而不列）〉。
△竹溪六逸
孫巢父，韓準，裴政，張叔明，李白，陶沔。
△飲八仙
賀知章，汝陽王璡，李適之，崔宗之，李白，蘇晉，張旭，焦遂。
△吳中四士
包融，賀知章，張旭，張若虛。
△大曆十才
盧綸，吉中孚，韓翃，錢起，司空曙，苗發，崔峒，耿偉，夏侯審，李端。
△三俊
李德裕，元稹，李紳。
△龍眠三李
李元中，李公麟，李亮工。
△關中三絕
鄭諴，林滋，詹雄。
△二鄭
鄭讜，畋。
△諫臣三人
張符，趙麟，牛叢。
△五老榜
曹松，王希羽，劉象，柯崇，鄭希顏。
△旗亭三才子
王之渙，王昌齡，高適。
△二扈
扈蒙，扈載。
△三羅
羅虯，陶，鄴。
△五鬼
王欽若，丁謂，陳彭年，劉承珪，林特。
△四賢一不肖
范仲淹，余靖，歐陽修，蔡襄，高若訥。
△睢陽五老
馮平，杜衍，王煥，畢世良，朱貫。
△二蔡
蔡卞，蔡京。
△三人不負科名
王曾，宋庠，馮京。
△二宋
宋郊，祁。
△五桂
竇儀，儼，侃，偁，僖。
△閩四先生
周希孟，陳烈，陳襄，鄭穆。
△伊洛淵源
周濂溪，程明道，程伊川，邵康節，張橫渠，張戩，呂希哲，范祖禹，楊國寶，朱光庭，劉絢，李籲，呂大忠，呂大鈞，呂大臨，蘇昺，謝良佐，遊酢，楊時，劉安節，尹焞，張繹，馬仲，侯重良，王蘋，胡安國，王岩叟，劉立之，林大節，張閎中，馮理，鮑若雨，周孚先，唐棣，謝申，潘旻，陳經正，李處遁，孟厚，範文明，暢中伯，李樸，暢大隱，郭忠孝，周行己，邢恕。
△伊洛續集
羅從彥，李侗，朱子，張栻，呂祖謙，蔡元定，黃幹，李燔；張洽，陳淳，李方子，黃灝，慶德明，葉味道，石子重，輔廣，杜華，方仁仲，趙師淵，真德秀，何基，王柏。
△程門四先生
謝良佐，遊酢，呂大臨，楊時。
△慶曆聖德詩
范仲淹，韓琦，杜衍，富弼，歐陽修，余靖，王素，蔡襄。
△七老會
孫論，吳師道，梁宏，朱光復，賈亨彥，張景達，唐愈。
△二丁
丁寶臣，宗臣。
△四洪
洪朋，芻，炎，羽。
△洛下耆英會
文彥博，富弼，馮行己，席汝言，王拱辰，楚建中，王尚恭，王慎言，劉幾，趙丙，張憲，張問，司馬光。
△元祐奸黨碑
司馬光，呂大防，文彥博，劉摯，范純仁，韓宗彥，梁燾，曾布，王岩叔，蘇軾，王存，傅堯俞，鄭雍，趙瞻，韓維，孫固，范伯祿，胡緊愈，李清臣，劉奉世，范純禮，安燾，陸佃，呂公著，黃履，張商英，蔣之奇。〈（以上文臣曾任執政官二十七人。）〉蘇轍，劉安世，范祖禹，朱光庭，曾肇，趙君錫，馬默，孔武仲，姚勔，王覿，孫覺，錢勰，李之純，鮮于侁，范純粹，趙高，王欽臣，孫昇，李周，呂陶，趙彥若，孔文仲，韓川，賈易，王右，王份，吳安特，顧臨，呂希純，豐稷，張舜民，張問，楊畏，鄒浩，陳次昇，謝文瓘，岑象求，周鼎，徐勣，路昌衡，董知逸，上官均，葉濤，龔原，郭知章，張康國，葉祖洽，朱紱，朱服。〈（曾仕待制官以上四十九人）〉秦觀，黃庭堅，晁補之，張耒，吳安詩，歐陽斐，劉唐老，王鞏，呂希哲，杜純，張保源，孔平仲，湯馘，司馬康，宋保國，黃隱，畢仲遊，常安民，汪衍，余爽，鄭爽，常立，程頤，唐義問，余卜，李格非，陳瓘，任伯雨，張庭堅，馬滑，陳乳，陳光裔，蘇嘉，龔，王回，吳希續，吳儔，歐陽中立，尹材，葉伸，李茂直，吳處厚，李續中，商倚，陳佑，虞防，李祉，李湥，李之儀，范正平，曾蓋，楊綝，蘇昺，葛茂宗，劉謂，柴兗，洪羽，趙天祖，李新，衡鈞，兗公適，馮伯樂，周證，孫琛，范彙中，鄧考甫，王察，趙珣，封覺民，胡端修，李傑，李貴，趙令時，郭執中，石芳，金極，高公應，安信之，張集，黃策，吳安遜，高漸，周永微，張夙，鮮于綽，呂諒卿，宋弦，王貫，吳明，梁安國，王吉，檀固，蘇迥，何大受，王箴，鹿敏求，曾紆，汪公望，高士育，鄧忠臣，種師極。鬱貺，韓治，秦希甫，錢景祥，錢希白，何大正，周紆，呂彥祖，梁寬，沈於，羅鼎臣，曹興宗，劉渤，王極，黃安期，於肇，陳師錫，黃遷，黃邦正，許堯甫，胡良，楊朏，梅君俞，寇宗顏，張君，李修，逢純熙，高道格，黃才，曹興，侯顧道，周遵道，林膚，葛輝，宋壽岩，王公彥，王交，張甫，許安修，劉吉甫，胡潛，董祥，楊環寶，倪直儒，蔣津，王守，鄧元中，梁俊民，王陽，張裕，陸表民，葉世英，謝潛，陳唐，劉經國，扈克，張恕，陳並，洪芻，周諤，蕭彤，趙越，滕友，江詢，方造，許端卿，李昭玘，向訓，陳察，鍾正甫，高茂華，楊彥璋，廖正一，李夷行，彭醇，梁士，〈（餘官一百七十七人）〉王珪，章惇，〈（為臣不忠，曾任宰臣二人）〉。
△二陳
陳師錫，陳瓘。
△北京三傑
魏穀倚，富嘉謨，吳少微。
△城南三傑
唐容，唐麟，樂韶。
△三俊
鄭少微，楊天惠，季新時。
△二吳
吳可幾，知幾。
△何氏三鳳
何，棠，榘。
△南渡四將
岳飛，韓世忠，劉鉤，張俊。
△二劉
劉安節，劉上節。
△二汪
汪涓，汪慶辰。
△四俊
劉正夫，范致虛，吳材，江嶼。
△江左二寶
胡伸，汪藻。
△海濱四先生
陳襄，陳烈，周希孟，鄭穆。
△三石
石安民，安行，安特。
△三劉
劉嵩，岑，嶠。
△二韓
韓祥，補。
△詩四大家
陸遊，范成大，楊萬里，尤袤。
△四州五鳳
謝固，田，因，圓，困。
△醜幸臣三俊
尤彬，喻峙，陳宓。
△婺州四先生
何基，王柏，金履祥，許謙。
△四靈
趙靈秀〈（師秀）〉，翁靈舒〈（卷）〉，徐靈暉，徐靈淵〈（幾）〉。
△宋亡三忠
文天祥，陸秀夫，張世傑。
△宋遺民十一人
謝皋羽，王鼎翁，方韶卿，唐玉潛，林景熙，汪大有，龔聖宇，張毅父，吳子善，梁隆吉，鄭所南。
△三魁不負所學
李黼，李齊，泰不華。
△新安三俊
唐元，洪炎祖，俞趙老。
△元四俊
木華黎，博爾術，博爾忽，赤老溫。
△儒林四傑
柳貫，虞集，揭傒斯，黃潛。
△國初三老
楊維禎，沈夢麟，滕克恭。
△明初詩四名家
高啟，劉基，張羽，徐賁。
△遜國殉難諸臣
方孝孺，鐵鋐，卓敬，陳迪，暴昭，景清，練子寧，齊泰，黃子澄，張糸，毛太，黃觀，姚善，黃鉞，王叔英，王艮，王良，譚翼，曾鳳韶，周是修，魏冕，鄒樸，葉福，鄒瑾，陳繼之，劉端，梅殷，劉景，陳思賢，高魏，盧原質，鬍子昭，茅大方，司中，鄭公著，胡潤，高翔，侯泰，戴德彝，郭任，盧迥，楊任，費魁，連楹，廖昇，王度，董鏞，甘霖，林英，於志，能鐔，宋徵，黃希範，程通，蔡運，儲福，何中，湯宗，盧振，巨敬，韓永，黃彥清，程本立，襲泰，方法，張安，周璿，謝升，周繼瑜，陳彥回，張彥方，張國安，葉仲惠，徐子權，東湖樵夫〈（即牛景先也）〉。
△從亡諸臣〈（本顧岱建文從亡先生碑）〉
程濟，葉希賢，楊應能，〈（三人始終相隨）〉，史彬〈（三至滇）〉，郭節，程亨，焦雲〈（三人一至滇）〉，黃直，馮氵隺〈（二人至滇而病死）〉，嚴震〈（相遇而死）〉，沐晨〈（陰護）〉。
〈（按紀事始謀從亡者，蓋二十有二人，囚耳目眾多，諭令散去，故至滇者，僅寥寥數人耳。然焦雲黃直並不在此二十二人之中，不知何故，至嚴震沐晟又因事而至，不可以從亡目也，今並記其餘，以志一時忠義云爾。兵部侍郎廖平、刑部侍郎金焦、編修趙天泰即葛衣翁、按察司王良後殉死，參將蔡蓮後殉死，刑部郎中梁田玉、中書舍人梁良玉、梁良節、宋和、鎮撫牛景先，即東湖樵夫後殉死，王資、劉中、待詔鄭洽、欽天監王之臣、老補鍋。）〉
△三楊
楊士奇〈（西楊）〉，楊榮〈（東楊）〉，楊溥〈（南楊）〉。
△舉業八大家
王鏊，唐順之，瞿景淳，薛應旂，歸有光，胡友信，楊起元，湯顯祖。
△翰林四諫
章懋，羅倫，莊昶，黃仲昭。
△七才子
李攀龍，王世貞，梁有譽，宗臣，吳國倫，謝榛，徐中行，王世懋。
△浙江三異人
劉基，于謙，王守仁。
△二難
鄭復言，雍言。
△二何
何良傳，何俊。
△林下九相〈（在萬曆初年）〉
李本，嚴訥，徐階，李春芳，商拱，郭樸，陳以勤，殷士儋，越貞士。
△三人做得好事
孫燧，胡世寧，王守仁。
△二閻
閻仲實，仲宇。
△五湖五隱
劉麟，吳瓊，施侃，龍霓，孫一元。
△議禮罷斥諸臣
楊廷和，蔣晃，汪俊，喬宇，楊慎，王元正，何孟春，金獻民，徐文華，秦金，趙鑒，趙璜，余琳，朱希周，劉玉，王時中，張洴，汪舉，潘希曾，張九敘，吳琪，張瓚，陳霑，張縉，蘇民，余瓚，張仲賢，葛檜，袁宗儒，賈詠，豐熙，張璧，舒芬，楊繼聰，姚淶，張衍慶，許成名，劉棟，張潮，崔桐，葉桂章，王三錫，余承勳，陸鈛，王相，應良，金皋，林時，王思，謝蕡，毛玉，曹懷，張嵩，王瑄，張<羽廷>，鄭一鵬，黃重，李錫，趙漢，陳時明，鄭自璧，裴紹宗，韓楷，黃臣，胡炳，余翱，葉奇，鄭本公，楊樞，劉潁，祁杲，杜民表，楊瑞，張英，劉謙亨，許中，陳克宅，譚纘，劉翀，張錄，郭希愈，蕭一中，張恂，倪宗獄，王璜，沈教，鍾欽密，胡瓊，張濂，何鼇，張曰韜，藍田，張鵬翰，林有孚，余寬，黨承志，劉天民，馬理，徐一鳴，劉勳，應大獻，李舜臣，馬冕，彭澤，張鶤，洪伊，黃待顯，唐昇，賈繼之，楊昌，楊淮，胡宗明，栗登，黨以平，何岩，馬朝卿，申良，鄭漳，顧可久，婁志德，徐嵩，張庠，高圭，安璽，王尚志，朱藻，黃一道，陳儒，陳廷鸞，高登，程旦，尹嗣思，郭日休，李錄，周詔，戴亢，繆宗周，邱其仁，祖琚，張希尹，金中夫，丁律，余才，汪必果，張<羽惠>，張懷，翁君，李文中，張璨，張鏜，豐坊，許瑜，丁汝夔，臧應奎，陶滋賀，縉□，姚汝皋，祖淑相，葛潮，劉漳，楊儀，王德明，汪溱，黃加賓，李春芳，盧襄，華鑰，鄭曉，劉一正，郭持平，余禎，陳賞，李可登，劉從學，相世芳，張峨，詹潮，胡璉，范錄，陳力，張大輪，葉應駿，白轍，許路，戴欽，張儉，劉士奇，祁敕，趙廷松，熊宇，何鼇，楊濂，劉仕，蕭樟，顧鐸，王國光，汪嘉會，殷承敘，陸銓，錢鐸，方一蘭，趙儒，葉寬，張子哀，汪登，劉璣，江珊，金廷瑞，范釒，龐淳，伍餘福，張鳳來，張羽，車純，蔣琪，鄭鎦，毋德純，蔣同仁，王瑋，劉道，陳大綱，鍾雲瑞，王光濟，張徽，王天民，鄭重，杜鸞。
△璫難諸賢
楊忠烈漣，左忠毅光斗，繆文貞昌明，李忠毅應昇，高忠憲攀龍，周忠毅宗建，周忠介順昌，黃忠端尊素，周忠惠起元，顧裕湣大章，魏忠節大忠，周忠毅朝瑞，萬忠貞燝，袁忠毅化中。
△吳門五義士
顏佩韋，馬傑，楊念如，沈揚，周文元。
△欽定逆案
魏忠賢，客氏。〈（以上首逆二人）〉
崔呈秀，李永貞，李朝欽，魏良卿，侯國興，劉若愚。〈（首逆同謀六人）〉劉志選，梁夢環，倪文煥，李永祚，田吉，劉詔，孫如冽，崔應元，許忠選，薛貞，曹欽程，陸萬齡，吳淳夫，李夔龍，許顯純，張體乾，田爾耕，孫雲鶴，楊震。〈（交結近侍十九人）〉魏廣微，徐大化，霍維華，郭欽，張訥，閻鳴泰，周應秋，李之才，李魯生，楊維垣，潘汝禎。〈（交結近侍次等十一人）〉顧秉謙，張瑞圖，來宗道，李蕃，馮銓，郭允厚，薛鳳，朱童蒙，孫傑，張我續，李春華，王紹徽，楊夢兗，李春茂，劉廷元，謝啟光，徐兆魁，邵輔忠，楊所修，賈繼春，徐紹言，范濟世，李養德，阮大鉞，姚宗支，陳九疇，亓詩教，趙興邦，傅槐，安仲，孫國禎，郭鞏，馮嘉會，曹思誠，孟紹虞，李恆茂，張樸，郭尚友，李精白，秦士文，張文熙，楊惟和，何廷樞，陳朝輔，許宗禮，卓邁，盧承欽，陳爾翼，石三畏，郭興治，劉徽，智鋌，何宗聖，王拱，汪若極，陳維新，門克新，遊鳳翔，田景新，呂純如，吳殿邦，黃運泰，李從心，楊邦憲，郭增光，單明翊，王黜，李嵩，牟志夔，張三傑，曹爾禎，毛一鷺，張文鬱，周維持，徐復陽，黃憲卿，許斯孝，張養素，汪裕，梁克順，劉宏光，溫皋謨，鮑奇謨，陳以瑞，莊謙，龔萃肅，李應薦，何可及，李時馨，劉渼，王大年，余合中，徐吉，宋禎漢，張汝懋，許可徵，劉述祖，李燦然，劉之待，孫之獬，吳孔嘉，季寓庸，潘士聞，張元芳，阮鐤鉉，李若琳，張永祚，周良材，曾國禎，張化愚，李桂芳，張一經，陳殷，夏敬承，周宇，魏豸，郭希禹，頡鵬，李際明，魏宏政，岳駿聲，郭士望，張聚垣，周鏘，徐四嶽，辛思齊，胡芳桂。〈（以上交結近侍又次等一百二十七人）〉黃立極，施鳳來，楊景辰，王之臣，房壯麗，董可威，李思誠，馮三元，胡廷宴，張九德，朱國盛，馮時行，喬應中，楊維新，董懋中，周昌晉，呂鵬雲，楊春茂，徐景濂，陳保泰，虞廷陛，郭興言，周維景，徐揚先，陳序，曹穀，朱慎鋆，葉天培，郭如暗，何早，虞大復，歐陽克材，邸存性，葛大同，李宜培，譚謙益，夏之鼎，張九賢，徐溶，潘舜歷，吳士俊，李三楚，童舜臣，陳守瓚。〈（以上交結近侍等四十四人）〉
△江西四家
羅萬藻，陳際泰，艾南英，章世純。
△明末四公子
陳定生〈（貞慧）〉，冒辟疆〈（襄）〉，方密之〈（以智）〉，侯朝宗〈（方域）〉。
△四鎮
高傑，黃得功，劉良佐，劉澤清。
