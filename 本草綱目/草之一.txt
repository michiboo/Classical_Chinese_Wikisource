李時珍曰︰天造地化而草木生焉。剛交於柔而成根 ，柔交於剛而成枝幹。葉萼屬陽，華實屬陰。由是草中有木，木中有草。得氣之粹者為良，得氣之戾者為毒。故有五形焉（金、木、水、火、土），五氣焉（香、臭、臊、腥、膻），五色焉（青、赤、黃、白、黑），五味焉（酸、苦、甘、辛、鹹），五性焉（寒、熱、溫、涼、平），五用焉（升、降、浮、沉、中）。炎農嘗而辨之，軒岐述而著之，漢、魏、唐、宋明賢良醫代有增益。但三品雖存，淄澠交混，諸條重出，涇渭不分。苟不察其精微，審其善惡，其何以權七方、衡十劑而寄死生耶？
於是剪繁去複，繩繆補遺，析族區類，振綱分目。除穀、菜外，凡得草屬之可供醫藥者六百一十一種，分為十類︰曰山，曰芳，曰隰，曰毒，曰蔓，曰水，曰石，曰苔，曰雜，曰有名未用。（舊本草部上、中、下三品，共四百四十七種。今並入三十一種，移二十三種入菜部，三種入穀部，四種入果部，二種入木部。自木部移並一十四種，蔓草二十九種，菜部移並一十三種，果部移並四種，外類有名未用共二百四十七種）
《神農本草經》一百六十二種（梁陶弘景注）
《名醫別錄》一百三十一種（陶弘景注。七十八種有名未用）
《李氏藥錄》一種（魏李當之）
《吳氏本草》一種（魏吳普）
《唐本草》三十三種（唐蘇恭）
《本草拾遺》六十八種（唐陳藏器）
《食療本草》二種（唐孟詵）
《海藥本草》六種（唐李 ）
《四聲本草》一種（唐蕭炳）
《開寶本草》三十八種（宋馬志）
《嘉 本草》一十七種（宋掌禹錫）
《圖經本草》五十四種（宋蘇頌）
《日華本草》七種（宋人大明）
《用藥法象》一種（元李杲）
《本草補遺》一種（元朱震亨）
《救荒本草》一種（明定王）
《本草會編》一種（明汪機）
《本草綱目》八十六種（明李時珍）
【附註】宋雷 《炮炙論》 北齊徐之才《藥對》 唐楊損之《刪繁》 唐孫思邈《千金》 蜀韓保升《重注》 南唐陳士良《食性》 宋寇宗 《衍義》 唐慎微《証類》 陳承《別說》 金張元素《珍珠囊》 元王好古《湯液》 吳瑞《日用》 明汪穎《食物》 王綸《集要》 陳嘉謨《蒙筌》 定王《救荒》寧原《食鑒》
（《本經》上品）
【釋名】蜜甘（《別錄》）、蜜草（《別錄》）、美草（《別錄》）、蕗草（《別錄》）、靈通（《記事珠》）、國老（《別錄》）。
弘景曰︰『此草最為眾藥之主，經方少有不用者，猶如香中有沉香也。國老即帝師之稱，雖非君而為君所宗，是以能安和草石而解諸毒也。』
甄權曰︰『諸藥中甘草為君，治七十二種乳石毒，解一千二百般草木毒，調和眾藥有功故有國老之號。』
【集解】《別錄》曰︰甘草生河西川谷積沙山及上郡。二月、八月除日采根，曝乾，十日成。
陶弘景曰︰河西上郡，今不複通市。今出蜀漢中，悉從汶山諸地中來。赤皮斷理，看之堅實者，是抱罕草，最佳。抱罕乃西羌地名。亦有火炙乾者，理多虛疏。又有如鯉魚腸者，被刀破，不複好。青州間有而不如。又有紫甘草，細而實，乏時亦可用。
蘇頌曰︰今陝西、河東州郡皆有之。春生青苗，高一、二尺，葉如槐葉，七月開紫花似柰冬，結實作角子如畢豆。根長者，三、四尺，粗細不定，皮赤色，上有橫樑，梁下皆細根也。採得去蘆頭及赤皮，陰乾用。今甘草有數種，以堅實斷理者為佳。其輕虛縱理及細韌者，不堪，惟貨湯家用之。
謹按︰《爾雅》雲︰䖅，大苦。郭璞注︰似地黃。又《詩‧唐風》雲︰采苓采苓，首陽之巔，是也。䖅，與苓通用。首陽之山在河東蒲坂縣，乃今甘草所生處相近，而先儒所說苗葉與今全別，豈種類有不同者乎？
李時珍曰︰按︰沈括《筆談》雲︰《本草注》引《爾雅》䖅大苦之注，為甘草者，非矣。
郭璞之注，乃黃藥也，其味極苦，故謂之大苦，非甘草也。甘草枝葉悉如槐，高五、六尺，但葉端微尖而糙澀，似有白毛，結角如相思角，作一本生，至熟時角拆，子扁如小豆，極堅，齒嚙不破，今出河東西界。寇氏《衍義》亦取此說，而不言大苦非甘草也。以理度之，郭說形狀殊不相類，沈說近之。今人惟以大徑寸而結緊斷紋者，為佳，謂之粉草；其輕虛細小者，皆不及之。劉績《霏雪錄》，言安南甘草大者如柱，土人以架屋，不識果然否也？
根
【修治】雷斆曰︰凡使須去頭尾尖處，其頭、尾吐人。每用切長三寸，擘作六七片，入瓷器中盛，用酒浸蒸，從巳至午，取出曝乾，銼細用。一法︰每斤用酥七兩塗炙，酥盡為度。又法︰先炮令內外赤黃用。
時珍曰︰方書炙甘草皆用長流水蘸濕炙之，至熟刮去赤皮，或用漿水炙熟，未有酥炙、酒蒸者。大抵補中宜炙用；瀉火宜生用。
【氣味】甘，平，無毒。寇宗奭曰︰生則微涼，味不佳；炙則溫。
王好古曰︰氣薄味濃，升而浮，陽也。入足太陰厥陰經。時珍曰︰通入手足十二經。
徐之才曰︰朮、苦參、乾漆為之使，惡遠志，反大戟、芫花、甘遂、海藻。
權曰︰忌豬肉。
時珍曰︰甘草與藻、戟、遂、芫四物相反，而胡洽居士治痰 ，以十棗湯加甘草、大黃，乃是痰在膈上，欲令通泄，以拔去病根也。東垣李杲治項下結核，消腫潰堅東加海藻。丹溪朱震亨治勞瘵，蓮心飲用芫花。二方俱有甘草，皆本胡居士之意也。故陶弘景言古方亦有相惡相反者，乃不為害。非妙達精微者，不知此理。
【主治】五臟六腑寒熱邪氣，堅筋骨，長肌肉，倍氣力，金瘡 ，解毒。久服輕身延年（《本經》。 ，音時勇切，腫也）。溫中下氣，煩滿短氣，傷臟咳嗽，止渴，通經脈，利血氣，解百藥毒，為九土之精，安和七十二種石，一千二百種草（《別錄》）。主腹中冷痛，治驚癇，除腹脹滿，補益五臟，養腎氣內傷，令人陰不痿，主婦人血瀝腰痛，凡虛而多熱者，加用之（甄權）。安魂定魄，補五勞七傷，一切虛損，驚悸煩悶健忘，通九竅，利百脈，益精養氣，壯筋骨（大明）。生用瀉火熱；熟用散表寒，去咽痛，除邪熱，緩正氣，養陰血，補脾胃，潤肺（李杲）。吐肺痿之膿血，消五發之瘡疽（好古）。解小兒胎毒驚癇，降火止痛（時珍）。
稍
【主治】生用治胸中積熱，去莖中痛，加酒煮玄胡索、苦楝子尤妙（元素）。
頭
【主治】生用能行足厥陰、陽明二經污濁之血，消腫導毒（震亨）。主癰腫，宜入吐藥（時珍）。
【發明】震亨曰︰甘草味甘，大緩諸火，黃中通理，厚德載物之君子也。欲達下焦，須用稍子。杲曰︰甘草氣薄味濃，可升可降，陰中陽也。陽不足者，補之以甘。甘溫能除大熱，故生用則氣平，補脾胃不足而大瀉心火；炙之則氣溫，補三焦元氣而散表寒，除邪熱，去咽痛，緩正氣，養陰血。凡心火乘脾，腹中急痛，腹皮急縮者，宜倍用之。其性能緩急，而又協和諸藥，使之不爭。故熱藥得之緩其熱；寒藥得之緩其寒；寒熱相雜者用之得其平。好古曰︰五味之用，苦泄辛散，酸收鹹斂，甘上行而發，而本草言甘草下氣何也？蓋甘味主中，有升降浮沉，可上可下，可外可內，有和有緩，有補有泄，居中之道盡矣。張仲景附子理中湯用甘草，恐其僭上也；調胃承氣湯用甘草，恐其速下也，皆緩之之意。小柴胡湯有柴胡、黃芩之寒，人參、半夏之溫，而用甘草者，則有調和之意。建中湯用甘草，以補中而緩脾急也；鳳髓丹用甘草，以緩腎急而生元氣也，乃甘補之意。又曰︰甘者令人中滿；中滿者勿食甘，甘緩而壅氣，非中滿所宜也。凡不滿而用炙甘草為之補；若中滿而用生甘草為之瀉，能引諸藥直至滿所，甘味入脾，歸其所喜，此升降、浮沉之理也。《經》雲︰以甘補之，以甘瀉之，以甘緩之，是矣。
時珍曰︰甘草外赤中黃，色兼坤離；味濃氣薄，資全土德。協和群品，有元老之功；普治百邪，得王道之化。贊帝力而人不知，斂神功而己不與，可謂藥中之良相也。然中滿、嘔吐、酒客之病，不喜其甘；而大戟、芫花、甘遂、海藻，與之相反。是亦迂緩不可以救昏昧，而君子嘗見嫉於宵人之意歟？
頌曰︰按︰孫思邈《千金方》論雲︰甘草解百藥毒，如湯沃雪。有中烏頭、巴豆毒，甘草入腹即定，驗如反掌。方稱大豆汁解百藥毒，予每試之不效，加入甘草為甘豆湯，其驗乃奇也。又葛洪《肘後備急方》雲︰席辯刺史嘗言︰嶺南俚人解蠱毒藥，並是常用之物，畏人得其法，乃言三百頭牛藥，或言三百兩銀藥。久與親狎，乃得其詳。凡飲食時，先取炙熟甘草一寸，嚼之咽汁，若中毒。隨即吐出。仍以炙甘草三兩，生薑四兩，水六升，煮二升，日三服。或用都淋藤、黃藤二物，酒煎溫常服，則毒隨大。小溲出。又常帶甘草數寸，隨身備急。若經含甘草而食物不吐者，非毒物也。三百頭牛藥，即土常山也；三百兩銀藥，即馬兜鈴藤也，詳見各條。
【附方】舊十五，新二十二。
傷寒心悸，脈結代者︰甘草二兩。水三升，煮一半，服七合。日一服。（《傷寒類要》）
傷寒咽痛︰少陰証，甘草湯主之。用甘草二兩（蜜水炙），水二升，煮一升半，服五合，日二服。（張仲景《傷寒論》）
肺熱喉痛有痰熱者。甘草（炒）二兩，桔梗（米泔浸一夜）一兩。每服五錢，水一鐘半，入阿膠半片，煎服。（錢乙《直訣》）
肺痿多涎︰肺痿吐涎沫，頭眩，小便數而不咳者，肺中冷也，甘草乾薑湯溫之。甘草（炙）四兩，乾薑（炮）二兩。水三升，煮一升五合，分服。（張仲景《金匱要略》）
肺痿久嗽涕唾多，骨節煩悶，寒熱。以甘草三兩（炙），搗為末。每日取小便三合，調甘草末一錢，服之。（《廣利方》）
小兒熱嗽︰甘草二兩，豬膽汁浸五宿，炙，研末，蜜丸綠豆大。食後薄荷湯下十丸。名涼膈丸。（《聖惠方》）
初生解毒︰小兒初生，未可便與硃砂、蜜。只以甘草一指節長，炙碎，以水二合，煮取一合，以綿染點兒口中，可為一蜆殼，當吐出胸中惡汁。此後待兒飢渴，更與之。令兒智慧，無病，出痘稀少。（王 《選方》）
初生便閉︰甘草、枳殼（煨）各一錢。水半盞，煎服。（《全幼心鑒》）
小兒撮口發噤︰用生甘草二錢半，水一盞，煎六分，溫服。令吐痰涎，後以乳汁點兒口中。（《金匱玉函》）
嬰兒目澀︰月內目閉不開，或腫羞明，或出血者，名慢肝風。用甘草一截，以豬膽汁炙，為末。每用米泔調少許，灌之。（《幼幼新書》）
小兒遺尿︰大甘草頭，煎湯，夜夜服之。（危氏《得效方》）
小兒尿血︰甘草一兩二錢，水六合，煎二合，一歲兒一日服盡。（姚和眾《至寶方》）
小兒羸瘦︰甘草三兩，炙焦為末，蜜丸綠豆大。每溫水下五丸，日二服。（《金匱玉函》）
大人羸瘦︰甘草三兩（炙）。每旦以小便煮三、四沸，頓服之。良。（《外台秘要》）
赤白痢下︰崔宣州衍所傳方︰用甘草一尺，炙，劈破，以淡漿水蘸，三二度，又以慢火炙之，後用生薑去皮半兩，二味以漿水一升半，煎取八合，服之立效。《梅師方》
︰用甘草一兩（炙），肉豆蔻七個（煨）銼。以水三升，煎一升，分服。舌腫塞口，不治殺人︰甘草，煎濃湯，熱漱頻吐。（《聖濟總錄》）
太陰口瘡︰甘草二寸，白礬一粟大，同嚼，咽汁。（《保命集》）
發背癰疽︰崔元亮《海上集驗方》雲︰李北海言，此方乃神授，極奇秘。用甘草三大兩（生搗篩末），大麥面九兩，和勻，取好酥少許入內，下沸水搜如餅狀，方圓大於瘡一分，熱敷腫上，以綢片及故紙隔，令通風，冷則換之。已成者膿水自出；未成者腫便內消，仍當吃黃粥為妙。又一法︰甘草一大兩，水炙，搗碎，水一大升浸之，器上橫一小刀子，露一宿，平明以物攪，令沫出，去沫服之。但是瘡腫發背，皆甚效。（蘇頌《圖經》）
諸般癰疽︰甘草三兩，微炙，切，以酒一斗，同浸瓶中，用黑鉛一片溶成汁，投酒中取出，如此九度。令病者飲酒至醉，寢後即愈也。（《經驗方》）
一切癰疽諸發，預期服之，能消腫逐毒，使毒不內攻，功效不可具述。用大橫紋粉草二斤捶碎，河水浸一宿，揉取濃汁，再以密絹過，銀石器內慢火熬成膏，以瓷罐收之。每服一、二匙，無灰酒或白湯下。曾服丹藥者，亦解之，或微利無妨，名國老膏。（《外科精要方》）
癰疽秘塞︰生甘草二錢半，井水煎服，能疏導下惡物。（《直指方》）
乳癰初起︰炙甘草二錢，新水煎服，仍令人咂之。（《直指方》）
些小癰癤︰發熱時，即用粉草節，曬乾為末，熱酒服一、二錢，連進數服，痛熱皆止。（《外科精要方》）
痘瘡煩渴︰粉甘草（炙）、栝蔞根等分，水煎服之。甘草能通血脈，發瘡痘也。（《直指方》）
陰下懸癰︰生於穀道前後，初發如松子大，漸如蓮子，數十日後，赤腫如桃李，成膿即破，破則難愈也。用橫紋甘草一兩，四寸截斷，以溪澗長流水一碗，河水、井水不用，以文武火慢慢蘸水炙之，自早至午，令水盡為度，劈開視之，中心水潤乃止。細銼，用無灰好酒二小碗，煎至一碗，溫服，次日再服，便可保無虞。此藥不能急消，過二十日，方得消盡。
興化守康朝病已破，眾醫拱手，服此兩劑即合口，乃韶州劉從周方也。（李迅《癰疽方》）
陰頭生瘡︰蜜煎甘草末，頻頻塗之，神效。（《千金方》）
陰下濕癢︰甘草，煎湯，日洗三、五度。（《古今錄驗》）
代指腫痛︰甘草，煎湯漬之。（《千金方》）
凍瘡發裂︰甘草，煎湯洗之。次以黃連、黃柏、黃芩末，入輕粉、麻油調敷。（《談野翁方》）
湯火灼瘡︰甘草，煎蜜塗。（李樓《奇方》）
蠱毒藥毒︰甘草節，以真麻油浸之，年久愈妙。每用嚼咽，或水煎服，神妙。（《直指方》）
小兒中蠱欲死者︰甘草半兩，水一盞，煎五分，服。當吐出。（《金匱玉函》）
牛馬肉毒︰甘草，煮濃汁，飲一、二升，或煎酒服，取吐或下。如渴，不可飲水，飲之即死。（《千金方》）
飲饌中毒，未審何物，猝急無藥。只煎甘草薺 湯，入口便活。（《金匱玉函方》）
水莨菪毒︰菜中有水莨菪，葉圓而光，有毒，誤食令人狂亂，狀若中風，或作吐。以甘草煮汁服之，即解。（《金匱玉函妙方》）
（《本經》上品）
【釋名】黃耆（《綱目》）、戴糝（《本經》）、戴椹（《別錄》，又名獨椹）、芰草（《別錄》，又名蜀脂）、百本（《別錄》）、王孫（《藥性論》）。
時珍曰︰耆，長也。黃耆色黃，為補藥之長，故名。今俗通作黃芪。或作蓍者，非矣。蓍，乃蓍龜之蓍，音屍。王孫與牡蒙同名異物。
【集解】《別錄》曰︰黃耆，生蜀郡山谷、白水、漢中。二月、十月采，陰乾。
弘景曰︰第一出隴西洮陽，色黃白，甜美，今亦難得。次用黑水宕昌者，色白，肌理粗，新者亦甘而溫補。又有蠶陵白水者，色理勝蜀中者而冷補。又有赤色者，可作膏貼。俗方多用，道家不須。
恭曰︰今出原州及華原者，最良，蜀漢不復採用。宜州、寧州者，亦佳。
頌曰︰今河東、陝西州郡多有之。根長二、三尺以來。獨莖，或作叢生，枝幹去地二、三寸。其葉扶疏作羊齒狀，又如蒺藜苗。七月中開黃紫花。其實作莢子，長寸許。八月中采根用。其皮折之如綿，謂之綿黃耆。然有數種，有白水耆、赤水耆、木耆，功用並同，而力不及白水 。木耆，短而理橫。今人多以苜蓿根假作黃耆，折皮亦似綿，頗能亂真。但苜蓿根堅而脆，黃 至柔韌，皮微黃褐色，肉中白色，此為異耳。
承曰︰黃耆本出綿上者為良，故名綿黃耆，非謂其柔韌如綿也。今《圖經》所繪憲州者，地與綿上相鄰也。
好古曰︰綿上，即出西沁州；白水，在陝西同州。黃耆味甘，柔軟如綿，能令人肥；苜蓿根，味苦而堅脆，俗呼為土黃耆，能令人瘦。用者宜審。
嘉謨曰︰綿上，沁州鄉名，今有巡檢司；白水、赤水二鄉，俱屬隴西。
時珍曰︰黃耆，葉似槐葉而微尖小，又似蒺藜葉而微闊大，青白色。開黃紫花，大如槐花。結小尖角，長寸許。根長二、三尺，以緊實如箭竿者為良。嫩苗亦可 淘茹食。其子收之，十月下種，如種菜法亦可。
【修治】斅曰︰凡使勿用木耆草，真相似，只是生時葉短並根橫也。須去頭上皺皮，蒸半日，擘細，於槐砧上銼用。
時珍曰︰今人但捶扁，以蜜水塗炙數次，以熟為度。亦有以鹽湯潤透，器盛，於湯瓶蒸熟切用者。
根
【氣味】甘，微溫，無毒（《本經》）。白水者冷，補（《別錄》）。
元素曰︰味甘，氣溫、平。氣薄味濃，可升可降，陰中陽也。入手足太陰氣分，又入手少陽、足少陰命門。
之才曰︰茯苓為之使，惡龜甲、白蘚皮。
【主治】癰疽、久敗瘡，排膿止痛。大風、癩疾。五痔鼠 ，補虛，小兒百病（《本經》）。婦人子臟風邪氣，逐五臟間惡血，補丈夫虛損，五勞羸瘦，止渴，腹痛、泄痢，益氣，利陰氣（《別錄》）。主虛喘，腎衰耳聾，療寒熱，治發背，內補（甄權）。助氣壯筋骨，長肉補血，破症癖，瘰癧癭贅，腸風血崩，帶下赤白痢，產前後一切病，月候不勻，痰嗽，頭風熱毒赤目（《日華》）。治虛勞自汗，補肺氣，瀉肺火、心火，實皮毛，益胃氣，去肌熱及諸經之痛（元素）。主太陰瘧疾，陽維為病，苦寒熱。督脈為病，逆氣裏急（好古）。
【發明】
弘景曰︰出隴西者，溫補；出白水者，冷補。又有赤色者，可作膏，用消癰腫。
藏器曰︰虛而客熱，用白水黃耆；虛而客冷，用隴西黃耆。
大明曰︰黃耆，藥中補益，呼為羊肉；白水耆，涼，無毒，排膿治血，及煩悶熱毒骨蒸勞；赤水耆，涼，無毒，治血退熱毒，餘功並同；木耆，涼，無毒，治煩排膿之力，微於黃，遇闕即倍用之。
元素曰︰黃耆甘溫純陽，其用有五︰補諸虛不足，一也；益元氣，二也；壯脾胃，三也；去肌熱，四也；排膿止痛，活血生血，內托陰疽，為瘡家聖藥，五也。又曰︰補五臟諸虛，治脈弦自汗，瀉陰火，去虛熱，無汗，則發之；有汗，則止之。
好古曰︰黃耆，治氣虛盜汗，並自汗及膚痛，是皮表之藥；治咯血，柔脾胃，是中州之藥；治傷寒尺脈不至，補腎臟元氣，是裡藥。乃上、中、下、內、外、三焦之藥也。
杲曰︰《靈樞》雲︰衛氣者，所以溫分肉而充皮膚，肥腠理而司開闔。黃耆既補三焦，實衛氣，與桂同功；特比桂甘平，不辛熱為異耳。但桂則通血脈，能破血而實衛氣， 則益氣也。又黃耆與人參、甘草三味，為除躁熱肌熱之聖藥。脾胃一虛，肺氣先絕，必用黃耆溫分肉，益皮毛，實腠理，不令汗出，以益元氣而補三焦。
震亨曰︰黃耆補元氣，肥白而多汗者，為宜；若面黑形實而瘦者，服之，令人胸滿，宜以三拗湯瀉之。
宗奭曰︰防風、黃耆，世多相須而用。唐許胤宗初仕陳為新蔡王外兵參軍時，柳太後病風不能言，脈沉而口噤。
胤宗曰︰既不能下藥，宜湯氣蒸之，藥入腠理，周時可瘥。乃造黃耆防風湯數斛，置於床下，氣如煙霧，其夕便得語也。
杲曰︰防風能製黃耆，黃耆得防風其功愈大，乃相畏而相使也。
震亨曰︰人之口通乎地，鼻通乎天。口以養陰，鼻以養陽。天主清，故鼻不受有形而受無形；地主濁，故口受有形而兼乎無形。柳太後之病不言，若以有形之湯，緩不及事；今投以二物，湯氣滿室，則口鼻俱受。非智者通神，不可回生也。
杲曰︰小兒外物驚，宜用黃連安神丸鎮心藥。若脾胃寒濕，嘔吐腹痛，瀉痢青白，宜用益黃散藥。如脾胃伏火，勞役不足之証，及服巴豆之類，胃虛而成慢驚者，用益黃、理中之藥，必傷人命。當於心經中，以甘溫補土之源，更於脾土中，以甘寒瀉火，以酸涼補金，使金旺火衰，風木自平矣。今立黃耆湯瀉火補金益土，為神治之法。用炙黃耆二錢，人參一錢，炙甘草五分，白芍藥五分，水一大盞，煎半盞，溫服。
機曰︰蕭山魏直著《博愛心鑒》三卷，言小兒痘瘡，惟有順、逆、險三証。順者為吉，不用藥。逆者為凶，不必用藥。惟險乃悔吝之象，當以藥轉危為安，宜用保元東加減主之。
此方原出東垣，治慢驚土衰火旺之法。今借而治痘，以其內固營血，外護衛氣，滋助陰陽，作為膿血，其証雖異，其理則同。去白芍藥，加生薑，改名曰保元湯。炙黃耆三錢，人參二錢，炙甘草一錢，生薑一片，水煎服之。險証者，初出圓暈干紅少潤也，漿長光澤，頂陷不起也；既出雖起慘色不明也，漿行色灰不榮也，漿定光潤不消也，漿老濕潤不斂也，結痂而胃弱內虛也，痂落而口渴不食也，痂後生癰腫也，癰腫潰而斂遲也。凡有諸症，並宜此湯。或加芎 ，加官桂，加糯米以助之。詳見本書。
嘉謨曰︰人參補中，黃耆實表。凡內傷脾胃，發熱惡寒，吐泄怠臥，脹滿痞塞，神短脈微者，當以人參為君，黃耆為臣；若表虛自汗亡陽，潰瘍痘疹陰瘡者，當以黃耆為君，人參為臣，不可執一也。
【附方】舊五，新九。
小便不通︰綿黃耆二錢，水二盞，煎一盞，溫服。小兒減半。（《總微論》）
酒疸黃疾︰心下懊痛，足脛滿，小便黃，飲酒發赤黑黃斑，由大醉當風，入水所致。黃耆
二兩，木蘭一兩，為末。酒服方寸匕，日三服。（《肘後方》）
氣虛白濁︰黃耆（鹽炒）半兩，茯苓一兩。為末。每服一錢，白湯下。（《經驗良方》）
治渴補虛︰男子婦人諸虛不足，煩悸焦渴，面色萎黃，不能飲食，或先渴而後發瘡癤，或先癰疽而後發渴，並宜常服此藥，平補氣血，安和臟腑，終身可免癰疽之疾。用綿黃耆（箭杆者，去蘆）六兩（一半生焙，一半以鹽水潤濕，飯上蒸三次，焙，銼），粉甘草一兩（一半生用，一半炙黃為末）。每服二錢，白湯點服，早晨、日午各一服，亦可煎服，名黃耆六一湯。（《外科精要》）
老人秘塞︰綿黃耆、陳皮（去白）各半兩。為末。每服三錢，用大麻子一合，研爛，以水濾漿，煎至乳起，入白蜜一匙，再煎沸，調藥空心服，甚者不過二服。此藥不冷不熱，常服無秘塞之患，其效如神。（《和劑局方》）
腸風瀉血︰黃耆、黃連等分，為末。麵糊丸綠豆大。每服三十丸，米飲下。（孫用和《秘寶方》）
尿血沙淋，痛不可忍︰黃耆、人參等分。為末，以大蘿蔔一個，切一指濃大，四、五片，蜜二兩，淹炙令盡，不令焦，點末，食無時，以鹽湯下。（《永類方》）
吐血不止︰黃耆二錢半，紫背浮萍五錢。為末。每服一錢，薑、蜜水下。（《聖濟總錄》）
咳嗽膿血咽乾，乃虛中有熱，不可服涼藥。以好黃耆四兩，甘草一兩。為末。每服二錢，點湯服。（席延賞方）
肺癰得吐︰黃耆二兩。為末。每服二錢，水一中盞，煎至六分，溫服，日三、四服。（《聖惠方》）
甲疽瘡膿︰生足趾甲邊，赤肉突出，時常舉發者。黃耆二兩， 茹一兩。醋浸一宿，以豬脂五合，微火上煎取二合，絞去滓，以封瘡口上，日三度，其肉自消。（《外台秘要》）
胎動不安腹痛，下黃汁。黃耆、川芎 各一兩，糯米一合。水一升，煎半升，分服。（《婦人良方》）
陰汗濕癢︰綿黃耆，酒炒為末，以熟豬心點吃妙。（趙真人《濟急方》）
癰疽內固︰黃耆、人參各一兩。為末，入真龍腦一錢，用生藕汁和丸綠豆大。每服二十，溫水下，日三服。（《本事方》）
莖葉
【主治】療渴及筋攣，癰腫疽瘡（《別錄》）。
（《本經》上品）
【釋名】人薓（音參。或省作蓡）、黃參（《吳普》）、血參（《別錄》）、人銜（《本經》）、鬼蓋（《本經》）、神草（《別錄》）、土精（《別錄》）、地精（《廣雅》）、海腴、皺面還丹（《廣雅》）。
時珍曰︰人薓年深，浸漸長成者，根如人形，有神，故謂之人薓、神草。薓字，從𣹰，亦浸漸之義。𣹰，即浸字，後世因字文繁，遂以參星之字代之，從簡便爾。然承誤日久，亦不能變矣，惟張仲景《傷寒論》尚作薓字。《別錄》一名人微，微乃薓字之訛也。其成有階級，故曰人銜。其草背陽向陰，故曰鬼蓋。其在五參，色黃屬土，而補脾胃，生陰血，故有黃參、血參之名。得地之精靈，故有土精、地精之名。《廣五行記》雲︰隋文帝時，上黨有人宅後每夜聞人呼聲，求之不得。去宅一里許，見人參枝葉異常，掘之入地五尺，得人參，一如人體，四肢畢備，呼聲遂絕。觀此，則土精之名，尤可証也。《禮斗威儀》雲︰下有人參，上有紫氣。《春秋運斗樞》雲︰搖光星散而為人參。人君廢山瀆之利，則搖光不明，人參不生。觀此，則神草之名，又可証矣。
【集解】《別錄》曰︰人參生上黨山谷及遼東，二月、四月、八月上旬采根，竹刀刮，曝乾，無令見風。根如人形者，有神。
普曰︰或生邯鄲，三月生葉小銳，枝黑莖有毛。三月、九月采根。根有手足、面目如人者神。
弘景曰︰上黨在冀州西南，今來者形長而黃，狀如防風，多潤實而甘。俗乃重百濟者，形細而堅白，氣味薄於上黨者。次用高麗者，高麗地近遼東，形大而虛軟，不及百濟，並不及上黨者。其草一莖直上，四、五葉相對生，花紫色。高麗人作《人參贊》雲︰三椏五葉，背陽向陰。欲來求我，椵樹相尋。椵，音賈，樹似桐，甚大，附廣則多生，采作甚有法。今近山亦有，但作之不好。
恭曰︰人參見用多是高麗、百濟者，潞州太行紫團山所出者，謂之紫團參。
保升曰︰今沁州、遼州、澤州、箕州、平州、易州、檀州、幽州、媯州、并州並出人參，蓋其山皆與太行連亙相接故也。
曰︰新羅國所產者，有手足，狀如人形，長尺餘，以杉木夾定，紅絲纏飾之。又沙州參，短小，不堪用。
頌曰︰今河東諸州及泰山皆有之，又有河北榷場及閩中來者，名新羅人參，俱不及上黨者佳。春生苗，多於深山背陰，近 漆下濕潤處。初生小者三、四寸許，一椏五葉；四、五年後生兩椏五葉，未有花莖；至十年後生三椏；年深者生四椏，各五葉。中心生一莖，俗名百尺杵。三月、四月有花，細小如粟，蕊如絲，紫白色。秋後結子，或七、八枚，如大豆，生青熟紅，自落。根如人形者，神。泰山出者，葉干青，根白，殊別。江淮間出一種土人參，苗長一、二尺，葉如匙而小，與桔梗相似，相對生，生五、七節。根亦如桔梗而柔，味極甘美。秋生紫花，又帶青色。春秋采根，土人或用之。相傳欲試上黨參，但使二人同走，一含人參，一空口，度走三、五里許，其不含人參者，必大喘；含者氣息自如，其人參乃真也。
宗 曰︰上黨者，根頗纖長，根下垂，有及一尺餘者，或十歧者，其價與銀等，稍為難得。土人得一窠，則置板上，以新彩絨飾之。
嘉謨曰︰紫團參，紫大稍扁；百濟參，白堅且圓，名白條參，俗名羊角參；遼東參，黃潤纖長有須，俗名黃參，獨勝；高麗參，近紫體虛；新羅參，亞黃味薄。肖人形者神；其類雞腿者，力洪。
時珍曰︰上黨，今潞州也。民以人參為地方害，不複採取。今所用者皆是遼參。其高麗、百濟、新羅三國，今皆屬於朝鮮矣。其參猶來中國互市。亦可收子，於十月下種，如種菜法。
秋冬采者，堅實；春夏采者，虛軟，非地產有虛實也。遼參，連皮者，黃潤色如防風；去皮者，堅白如粉；偽者，皆以沙參、薺 、桔梗采根造作亂之。沙參，體虛無心而味淡；薺 ，體虛無心；桔梗，體堅有心而味苦；人參，體實有心而味甘，微帶苦，自有餘味，俗名金井玉闌也。其似人形者，謂之孩兒參，尤多贗偽。宋蘇頌《圖經本草》所繪潞州者，三椏五葉，真人參也；其滁州者，乃沙參之苗葉；沁州、兗州者，皆薺 之苗葉。其所云江淮土人參者，亦薺 也。並失之詳審。今潞州者尚不可得，則他處者尤不足信矣。近又有薄夫以人參先浸取汁自啜，乃曬乾複售，謂之湯參，全不任用，不可不察。考月池翁諱言聞，字子郁，銜太醫吏目。嘗著《人參傳》上、下卷甚詳，不能備錄，亦略節要語於下條雲耳。
【修治】弘景曰︰人參易蛀 ，唯納新器中密封，可經年不壞。
炳曰︰人參頻見風日則易蛀，惟用盛過麻油瓦罐，泡淨焙乾。入華陰細辛與參相間收之，密封，可留經年。一法︰用淋過灶灰，曬乾罐收亦可。李言聞曰︰人參生時背陽，故不喜見風日。凡生用宜 咀；熟用，宜隔紙焙之，或醇酒潤透 咀、焙熟用，並忌鐵器。
根
【氣味】甘，微寒，無毒。《別錄》曰︰微溫。普曰︰神農︰小寒；桐君、雷公︰苦；黃帝、岐伯︰甘，無毒。
元素曰︰性溫，味甘、微苦，氣味俱薄，浮而升，陽中之陽也。又曰︰陽中微陰。
之才曰︰茯苓、馬藺為之使，惡溲疏、鹵鹼，反藜蘆。一雲︰畏五靈脂，惡皂莢、黑豆，動紫石英。
元素曰︰人參得升麻引用，補上焦之元氣，瀉肺中之火；得茯苓引用，補下焦之元氣，瀉腎中之火。得麥門冬則生脈；得乾薑，則補氣。
杲曰︰得黃耆、甘草，乃甘溫除大熱，瀉陰火，補元氣，又為瘡家聖藥。
震亨曰︰人參入手太陰。與藜蘆相反，服參一兩，入黎蘆一錢，其功盡廢也。
言聞曰︰東垣李氏理脾胃，瀉陰火，交泰丸內用人參、皂莢，是惡而不惡也。古方療月閉四物東加人參、五靈脂，是畏而不畏也。又療痰在胸膈，以人參、黎蘆同用而取涌越，是激其怒性也。此皆精微妙奧，非達權衡者不能知。
【主治】補五臟，安精神，定魂魄，止驚悸，除邪氣，明目，開心，益智。久服輕身、延年（《本經》）。療腸胃中冷，心腹鼓痛，胸脅逆滿，霍亂吐逆，調中，止消渴，通血脈，破堅積，令人不忘（《別錄》）。主五勞七傷，虛損、痰弱，止嘔噦，補五臟六腑，保中守神。消胸中痰，治肺痿及癇疾，冷氣逆上，傷寒不下食，凡虛而多夢紛紜者加之（甄權）。止煩躁，變酸水（李珣）。消食開胃，調中治氣，殺金石藥毒（大明）。治肺胃陽氣不足，肺氣虛促，短氣少氣，補中緩中，瀉心、肺、脾、胃中火邪，止渴生津液（元素）。治男婦一切虛証，發熱自汗，眩暈頭痛，反胃吐食， 瘧，滑瀉久痢，小便頻數淋瀝，勞倦內傷，中風中暑，痿痺，吐血、嗽血、下血，血淋、血崩，胎前、產後諸病（時珍）。
【發明】弘景曰︰人參為藥切要，與甘草同功。
杲曰︰人參甘溫，能補肺中元氣，肺氣旺則四臟之氣皆旺，精自生而形自盛，肺主諸氣故也。張仲景雲︰病患汗後身熱、亡血、脈沉遲者，下痢身涼、脈微、血虛者，並加人參。
古人血脫者益氣，蓋血不自生，須得生陽氣之藥乃生，陽生則陰長，血乃旺也。若單用補血藥，血無由而生矣。《素問》言︰無陽則陰無以生，無陰則陽無以化。故補氣須用人參，血虛者亦須用之。本草十劑雲︰補可去弱，人參、羊肉之屬是也。蓋人參補氣，羊肉補形，形氣者，有無之象也。
好古曰︰潔古老人言︰以沙參代人參，取其味甘也。然人參補五臟之陽，沙參補五臟之陰，安得無異？雖雲補五臟，亦須各用本臟藥相佐使引之。
言聞曰︰人參生用氣涼，熟用氣溫；味甘補陽，微苦補陰。氣主生物，本呼天；味主成物，本呼地。氣味生成，陰陽之造化也。涼者，高秋清肅之氣，天之陰也，其性降；溫者，陽春生發之氣，天之陽也，其性升。甘者，濕土化成之味，地之陽也，其性浮；微苦者，火土相生之味，地之陰也，其性沉。人參氣味俱薄。氣之薄者，生降熟升；味之薄者，生升熟降。如土虛火旺之病，則宜生參，涼薄之氣，以瀉火而補土，是純用其氣也；脾虛肺怯之病，則宜熟參，甘溫之味，以補土而生金，是純用其味也。東垣以相火乘脾，身熱而煩，氣高而喘，頭痛而渴，脈洪而大者，用黃柏佐人參。孫真人治夏月熱傷元氣，人汗大泄，欲成痿厥，用生脈散，以瀉熱火而救金水。君以人參之甘寒，瀉火而補元氣；臣以麥門冬之苦甘寒，清金而滋水源，佐以五味子之酸溫，生腎精而收耗氣。此皆補天元之真氣，非補熱火也。白飛霞雲︰人參煉膏服，回元氣於無何有之鄉。凡病後氣虛及肺虛嗽者，並宜之。若氣虛有火者，合天門冬膏對服之。
【正誤】 曰︰夏月少使人參，發心 之患。
好古曰︰人參甘溫，補肺之陽，泄肺之陰。肺受寒邪，宜此補之；肺受火邪，則反傷肺，宜以沙參代之。
王綸曰︰凡酒色過度，損傷肺腎真陰，陰虛火動，勞嗽吐血、咳血等証，勿用之。蓋人參入手太陰能補火，故肺受火邪者忌之。若誤服參、 甘溫之劑，則病日增；服之過多，則死不可治。蓋甘溫助氣，氣屬陽，陽旺則陰愈消；惟宜苦甘寒之藥，生血降火。世人不識，往往服參、 為補，而死者多矣。
言聞曰︰孫真人云︰夏月服生脈散、腎瀝湯三劑，則百病不生。李東垣亦言生脈散、清暑益氣湯，乃三伏瀉火益金之聖藥，而雷 反謂發心 之患非矣。 乃臍旁積氣，非心病也。
人參能養正破堅積，豈有發 之理？觀張仲景治腹中寒氣上沖，有頭足，上下痛不可觸近，嘔不能食者，用大建中湯，可知矣。又海藏王好古言人參補陽泄陰，肺寒宜用，肺熱不宜用。
節齋王綸因而和之，謂參、 能補肺火，陰虛火動失血諸病，多服必死。二家之說皆偏矣。
夫人參能補元陽，生陰血，而瀉陰火，東垣李氏之說也明矣。仲景張氏言︰亡血血虛者，並加人參；又言︰肺寒者，去人參，加乾薑，無令氣壅。丹溪朱氏亦言虛火可補，參、 之屬；實火可瀉，芩、連之屬。二家不察三氏之精微，而謂人參補火，謬哉。夫火與元氣不兩立，元氣勝則邪火退。人參既補元氣而又補邪火，是反複之小人矣，何以與甘草、苓、朮謂之四君子耶？雖然，三家之言不可盡廢也。惟其語有滯，故守之者，泥而執一，遂視人參加蛇蠍，則不可也。凡人面白、面黃、面青黧悴者，皆脾、肺、腎氣不足，可用也；面赤、面黑者，氣壯神強，不可用也。脈之浮而芤、濡、虛、大、遲緩無力，沉而遲、澀、弱、細、結、代無力者，皆虛而不足，可用也；若弦長緊實、滑數有力者，皆火郁內實，不可用也。潔古謂喘嗽勿用者，痰實氣壅之喘也；若腎虛氣短喘促者，必用也。仲景謂肺寒而咳勿用者，寒束熱邪壅郁在肺之咳也；若自汗惡寒而咳者，必用也。東垣謂久病郁熱在肺勿用者，乃火郁於內宜發不宜補也；若肺虛火旺，氣短自汗者，必用也。丹溪言諸痛不可驟用者，乃邪氣方銳，宜散不宜補也；若裡虛吐利及久病胃弱虛痛喜按者，必用也。節齋謂陰虛火旺勿用者，乃血虛火亢能食，脈弦而數，涼之則傷胃，溫之則傷肺，不受補者也。若自汗氣短，肢寒脈虛者，必用也。如此詳審，則人參之可用不可用，思過半矣。機曰︰節齋、王綸之說，本於海藏王好古，但綸又過於矯激。丹溪言虛火可補，須用參、 。又雲陰虛潮熱，喘嗽吐血，盜汗等証，四物加人參、黃柏、知母。又雲好色之人，肺腎受傷，咳嗽不愈，瓊玉膏主之。又雲肺腎虛極者，獨參膏主之。是知陰虛勞瘵之証，未嘗不用人參也。節齋，私淑丹溪者也，而乃相反如此。斯言一出，印定後人眼目。凡遇前証，不問病之宜用不宜，輒舉以藉口。致使良工掣肘，惟求免夫病家之怨。病家亦以此說橫之胸中，甘受苦寒，雖至上嘔下泄，去死不遠，亦不悟也。古今治勞莫過於葛可久，其獨參湯、保真湯，何嘗廢人參而不用耶？節齋之說，誠未之深思也。楊起曰︰人參功載本草，人所共知。近因病者吝財薄醫，醫複算本惜費，不肯用參療病，以致輕者至重，重者至危。然有肺寒、肺熱、中滿、血虛四証，只宜散寒、消熱、消脹、補營，不用人參，其說近是；殊不知各加人參在內，護持元氣，力助群藥，其功更捷。若曰氣無補法，則謬矣。古方治肺寒以溫肺湯，肺熱以清肺湯，中滿以分消湯，血虛以養營湯，皆有人參在焉。所謂邪之所輳，其氣必虛。又曰養正邪自除，陽旺則生陰血，貴在配合得宜爾。庸醫每謂人參不可輕用，誠哉庸也。好生君子，不可輕命薄醫，醫亦不可計利不用。書此奉勉，幸勿曰迂。
【附方】舊七，新六十。
人參膏︰用人參十兩細切，以活水二十盞浸透，入銀石器內，桑柴火緩緩煎取十盞，濾汁，再以水十盞，煎取五盞，與前汁合煎成膏，瓶收，隨病作湯使。丹溪雲︰多欲之人，腎氣衰憊，咳嗽不止，用生薑、橘皮煎湯，化膏服之。浦江鄭兄，五月患痢，又犯房室，忽發昏暈，不知人事，手撒目暗，自汗如雨，喉中痰鳴如曳鋸聲，小便遺失，脈大無倫，此陰虧陽絕之証也。予令急煎大料人參膏，仍與灸氣海十八壯，右手能動，再三壯，唇口微動，遂與膏服一盞，半夜後服三盞，眼能動，盡三斤，方能言而索粥，盡五斤而痢止，至十斤而全安，若作風治則誤矣。一人背疽，服內托十宣藥已多，膿出作嘔，發熱，六脈沉數有力，此潰瘍所忌也。遂與大料人參膏，入竹瀝飲之，參盡一十六斤，竹伐百餘竿，而安。後經旬餘，值大風拔木，瘡起有膿，中有紅線一道，過肩胛，抵右肋。予曰︰急作參膏，以芎、歸、橘皮作湯，入竹瀝、薑汁飲之。盡三斤而瘡潰，調理乃安。若癰疽潰後，氣血俱虛，嘔逆不食，變証不一者，以參、耆、歸、朮等分，煎膏服之，最妙。
治中湯︰頌曰︰張仲景治胸痺，心中痞堅，留氣結胸，胸滿，脅下逆氣搶心，治中湯主之。即理中湯，人參、朮、乾薑、甘草各三兩。四味以水八升，煮三升，每服一升，日三服，隨証加減。此方自晉宋以後至唐名醫，治心腹病者，無不用之，或作湯，或蜜丸，或為散，皆有奇效。胡洽居士治霍亂，謂之溫中湯。
陶隱居《百一方》雲︰霍亂餘藥乃或難求，而治中方、四順湯、濃朴湯不可暫缺，常須預合自隨也。唐石泉公王方慶雲︰數方不惟霍亂可醫，諸病皆療也。四順湯，用人參、甘草、乾薑、附子（炮）各二兩，水六升，煎二升半，分四服。
四君子湯︰治脾胃氣虛，不思飲食，諸病氣虛者，以此為主。人參一錢，白朮二錢，白茯苓一錢，炙甘草五分，薑三片，棗一枚。水二鐘，煎一鐘，食前溫服。隨証加減。（《和劑局方》）
開胃化痰︰不思飲食，不拘大人小兒。人參（焙）二兩，半夏（薑汁浸，焙）五錢。為末，飛羅麵作糊，丸綠豆大。食後薑湯下三、五十丸，日三服。《聖惠方》︰加陳橘皮五錢。（《經驗後方》）
胃寒氣滿不能傳化，易飢不能食。人參（末）二錢，生附子（末）半錢，生薑二錢。水七合，煎二合，雞子清一枚，打轉空心服之。（《聖濟總錄》）
脾胃虛弱，不思飲食︰生薑半斤（取汁），白蜜十兩，人參（末）四兩。銀鍋煎成膏。每米飲調服一匙。（《普濟方》）
胃虛惡心，或嘔吐有痰︰人參一兩。水二盞，煎一盞，入竹瀝一杯，薑汁三匙，食遠溫服，以知為度，老人尤宜。（《簡便方》）
胃寒嘔惡不能腐熟水穀，食即嘔吐︰人參、丁香、藿香各二錢半，橘皮五錢，生薑三片，水二盞，煎一盞，溫服。（《拔萃方》）
反胃嘔吐 飲食入口即吐，困弱無力，垂死者。上黨人參三大兩（拍破）。水一大升，煮取四合，熱服，日再。兼以人參汁，入粟米、雞子白、薤白，煮粥與啖。李直方司勛，於漢南患此，兩月餘，諸方不瘥。遂與此方，當時便定。後十餘日，遂入京師。絳每與名醫論此藥，難可為儔也。（李絳《兵部手集方》）
食入即吐 人參半夏湯︰用人參一兩，半夏一兩五錢，生薑十片。水一斗，以杓揚二百四十遍，取三升，入白蜜三合，煮一升半，分服。（張仲景《金匱方》）
霍亂嘔惡︰人參二兩，水一盞半，煎汁一盞，入雞子白一枚，再煎溫服。一加丁香。（《衛生家寶方》）
霍亂煩悶︰人參五錢，桂心半錢。水二盞，煎服。（《聖惠方》）
霍亂吐瀉、煩躁不止︰人參二兩，橘皮三兩，生薑一兩。水六升，煮三升，分三服。（《聖濟總錄》）
妊娠吐水，酸心腹痛，不能飲食︰人參、乾薑（炮）等分，為末，以生地黃汁和丸梧子大。每服五十丸，米湯下。（《和劑局方》）
陽虛氣喘︰自汗盜汗，氣短頭暈。人參五錢，熟附子一兩。分作四帖，每帖以生薑十片，流水二盞，煎一盞，食遠溫服。（《濟生方》）
喘急欲絕，上氣鳴息者︰人參末，湯服方寸匕，日五、六服效。（《肘後方》）
產後發喘 乃血入肺竅，危症也︰人參（末）一兩，蘇木二兩。水二碗，煮汁一碗，調參末服，神效。（《聖惠方》）
產後血暈︰人參一兩，紫蘇半兩以童尿、酒、水三合，煎服。（《醫方摘要》）
產後不語︰人參、石菖蒲、石蓮肉等分，每服五錢，水煎服。（《婦人良方》）
產後諸虛，發熱自汗︰人參、當歸等分。為末，用豬腰子一個，去膜，切小片，以水三升，糯米半合，蔥白二莖，煮米熟，取汁一盞，入藥煎至八分，食前溫服。（《永類方》）
產後秘塞出血多︰以人參、麻子仁、枳殼（麩炒）。為末，煉蜜丸梧子大。每服五十丸，米飲下。（《濟生方》）
橫生倒產︰人參（末）、乳香（末）各一錢，丹砂（末）五分。研勻，雞子白一枚，入生薑自然汁三匙，攪勻，冷服，即母子俱安，神效，此施漢卿方也。（《婦人良方》）
開心益智︰人參（末）一兩，煉成 豬肥肪十兩。以淳酒和勻。每服一杯，日再服。服至百日，耳目聰明，骨髓充盈，肌膚潤澤，日記千言，兼去風熱痰病。（《千金方》）
聞雷即昏︰一小兒七歲，聞雷即昏倒，不知人事，此氣怯也。以人參、當歸、麥門冬各二兩，五味子五錢。水一斗，煎汁五升；再以水五升，煎滓取汁二升，合煎成膏。每服三匙，白湯化下。服盡一斤，自後聞雷自若矣。（楊起《簡便方》）
忽喘悶絕︰方見大黃下。離魂異疾︰有人臥則覺身外有身，一樣無別，但不語。蓋人臥則魂歸於肝，此由肝虛邪襲，魂不歸舍，病名曰離魂。用人參、龍齒、赤茯苓各一錢。水一盞，煎半盞，調飛過硃砂末一錢，睡時服。一夜一服，三夜後，真者氣爽，假者即化矣。（夏子益《怪証奇疾方》）
怔忡自汗︰心氣不足也。人參半兩，當歸半兩，用 豬腰子二個，以水二碗，煮至一碗半，取腰子細切，人參、當歸同煎至八分，空心吃腰子，以汁送下。其滓焙乾為末，以山藥末作糊丸綠豆大。每服五十丸，食遠棗湯下，不過兩服即愈。此崑山神濟大師方也，一加乳香二錢。（王 《百一選方》）
心下結氣︰凡心下硬，按之則無，常覺膨滿，多食則吐，氣引前後，噫呃不除，由思慮過多，氣不以時而行則結滯，謂之結氣。人參一兩，橘皮（去白）四兩。為末，煉蜜丸梧子大，每米飲下五六十丸。（《聖惠方》）
房後睏倦︰人參七錢，陳皮一錢，水一盞半，煎八分，食前溫服，日再服，千金不傳。（趙永庵方）
虛勞發熱︰愚魯湯︰用上黨人參、銀州柴胡各三錢，大棗一枚，生薑三片。水一鐘半，煎七分，食遠溫服，日再服，以愈為度。（《奇效良方》）
肺熱聲啞︰人參二兩，訶子一兩，為末噙咽。（《丹溪摘玄》）
肺虛久咳︰人參（末）二兩，鹿角膠（炙，研）一兩。每服三錢，用薄荷、豉湯一盞，蔥少許，入銚子煎一、二沸，傾入盞內。遇咳時，溫呷三、五口，甚佳。（《食療本草》）
止嗽化痰︰人參（末）一兩，明礬二兩。以釅醋二升，熬礬成膏，入參末、煉蜜和收。每以豌豆大一丸，放舌下，其嗽即止，痰自消。（《簡便方》）
小兒喘咳︰發熱自汗吐紅，脈虛無力者。人參、天花粉等分。每服半錢，蜜水調下，以瘥為度。（《經濟方》）
喘咳嗽血︰咳喘上氣，喘急，嗽血吐血，脈無力者。人參末每服三錢，雞子清調之，五更初服便睡，去枕仰臥，只一服愈。年深者，再服。咯血者，服盡一兩甚好。一方以烏雞子水磨千遍，自然化作水，調藥尤妙。忌醋、鹹、腥、醬，面酢、醉飽，將息乃佳。（沈存中《靈苑方》）
咳嗽吐血︰人參、黃耆、飛羅面各一兩，百合五錢。為末，水丸梧子大。每服五十丸，食前茅根湯下。《朱氏集驗方》
︰用人參、乳香、辰砂等分。為末，烏梅肉和丸彈子大。每白湯化下一丸，日一服。虛勞吐血甚者，先以十灰散止之，其人必睏倦，法當補陽生陰，獨參湯主之。好人參一兩，肥棗五枚。水二鐘，煎一鐘服，熟睡一覺，即減五、六，繼服調理藥。（葛可久《十藥神書》）
吐血下血︰因七情所感，酒色內傷，氣血妄行，口鼻俱出，心肺脈破，血如湧泉，須臾不救。用人參（焙）、側柏葉（蒸，焙）、荊芥穗（燒存性）各五錢。為末。用二錢，入飛羅面二錢，以新汲水調如稀糊服，少傾再啜，一服立止。（華佗《中藏經》）
衄血不止︰人參、柳枝（寒食采者）等分，為末。每服一錢，東流水服，日三服。無柳枝，用蓮子心。（《聖濟總錄》）
齒縫出血︰人參、赤茯苓、麥門冬各二錢。水一鐘，煎七分，食前溫服，日再。
蘇東坡得此，自謂神奇。後生小子多患此病，予累試之，累如所言。（《談野翁試驗方》）
陰虛尿血︰人參（焙）、黃耆（鹽水炙）等分。為末。用紅皮大蘿蔔一枚，切作四片，以蜜二兩，將蘿蔔逐片蘸炙，令乾再炙，勿令焦，以蜜盡為度。每用一片，蘸藥食之，仍以鹽湯送下以瘥為度。（《三因方》）
沙淋石淋︰方同上。消渴引飲︰人參為末，雞子清調服一錢，日三、四服。《集驗》︰用人參、栝蔞根等分。生研為末，煉蜜丸梧子大。每服百丸，食前麥門冬湯下，日二服，以愈為度。名玉壺丸。忌酒面炙爆。《鄭氏家傳》消渴方︰人參一兩，粉草二兩。以雄豬膽汁浸炙，腦子半錢。為末，蜜丸芡子大。每嚼一丸，冷水下。《聖濟總錄》︰用人參一兩，葛粉二兩。為末。發時以 豬湯一升，入藥三錢，蜜二兩，慢火熬至三合，狀如黑餳，以瓶收之，每夜以一匙含咽，不過三服，取效也。虛瘧寒熱︰人參二錢二分，雄黃五錢。為末，端午日用粽尖搗丸梧子大。發日侵晨，井華水吞下七丸，發前再服。忌諸般熱物，立效。一方︰加神曲等分。（《丹溪纂要》）
冷痢厥逆、六脈沉細︰人參、大附子各一兩半。每服半兩，生薑十片，丁香十五粒，粳米一撮。水二盞，煎七分，空心溫服。（《經驗方》）
下痢噤口︰人參、蓮肉各三錢。以井華水二盞，煎一盞，細細呷之。或加薑汁炒黃連三錢。（《經驗良方》）
老人虛痢不止，不能飲食︰上黨人參一兩，鹿角（去皮，炒研）五錢。為末。每服方寸匕，米湯調下，日三服。（《十便良方》）
傷寒壞証︰凡傷寒時疫，不問陰陽，老幼妊婦，誤服藥餌，困重垂死，脈沉伏，不省人事，七日以後，皆可服之，百不失一。此名奪命散，又名複脈湯。人參一兩，水二鐘，緊火煎一鐘，以井水浸冷服之，少頃鼻樑有汗出，脈複立瘥。蘇韜光侍郎雲︰用此救數十人。予作清流宰，縣 申屠行輔之子婦患時疫三十餘日，已成壤病，令服此藥而安。（王 《百一選方》）
傷寒厥逆︰身有微熱，煩躁，六脈沉細微弱，此陰極發躁也。無憂散︰用人參半兩。水一鐘，煎七分，調牛膽南星末二錢，熱服，立蘇。（《三因方》）
夾陰傷寒︰先因欲事，後感寒邪，陽衰陰盛，六脈沉伏，小腹絞痛，四肢逆冷，嘔吐清水，不假此藥，無以回陽。人參、乾薑（炮）各一兩，生附子一枚（破作八片）。水四升半，煎一升，頓服。脈出身溫，即愈。（吳綬《傷寒蘊要》）
筋骨風痛︰人參四兩（酒浸三日，曬乾），土茯苓一斤，山慈菇一兩。為末，煉蜜丸梧子大。每服一百丸，食前米湯下。（《經驗方》）
小兒風癇螈 ︰用人參、蛤粉、辰砂等分。為末，以 豬心血和丸綠豆大。每服五十丸，金銀湯下，一日二服，大有神效。（《衛生寶鑒》）
脾虛慢驚︰黃耆湯，見黃耆發明下。痘疹險証︰保元湯，見黃耆發明下。驚後瞳斜︰小兒驚後瞳人不正者。人參、阿膠（糯米炒成珠）各一錢。水一盞，煎七分，溫服，日再服。愈乃止，效。（《直指方》）
小兒脾風多困︰人參、冬瓜仁各半兩，南星一兩。漿水煮過，為末。每用一錢，水半盞，煎二、三分，溫服。（《本事方》）
酒毒目盲︰一人形實，好飲熱酒，忽病目盲而脈澀，此熱酒所傷，胃氣污濁，血死其中而然。以蘇木煎湯，調人參末一錢服。次日鼻及兩掌皆紫黑，此滯血行矣。再以四物湯，加蘇木、桃仁、紅花、陳皮，調人參末服，數日而愈。（《丹溪纂要》）
酒毒生疽︰一婦嗜酒，胸生一疽，脈緊而澀。用酒炒人參、酒炒大黃，等分為末，薑湯服一錢，得睡汗出而愈。效。（《丹溪醫案》）
狗咬風傷腫痛︰人參置桑柴炭上燒存性，以碗覆定，少頃為末，摻之，立瘥。（《經驗後方》）
蜈蚣咬傷︰嚼人參塗之。（《醫學集成》）
蜂蠆螫傷︰人參末敷之。（《証治要訣》）
脅破腸出︰急以油抹入，煎人參、枸杞汁淋之，內吃羊腎粥，十日愈。（危氏《得效方》）
氣奔怪疾︰方見虎杖。
【氣味】苦，溫，無毒。
【主治】吐虛勞痰飲（時珍）。
【發明】吳綬曰︰人弱者，以人參蘆代瓜蒂。
震亨曰︰人參入手太陰，補陽中之陰；蘆，則反能瀉太陰之陽。亦如麻黃，苗，能發汗；根，則止汗。穀屬金而糠之性熱，麥屬陽而麩之性涼。先儒謂物物具一太極，學人可不觸類而長之乎？一女子性躁味濃，暑月因怒而病呃，每作則舉身跳動，昏冒不知人。其形氣俱實，乃痰因怒郁，氣不得降，非吐不可。遂以人參蘆半兩，逆流水一盞半，煎一大碗飲之，大吐頑痰數碗，大汗昏睡一日而安。又一人作勞發瘧，服瘧藥變為熱病，舌短痰嗽，六脈洪數而滑，此痰蓄胸中，非吐不愈。以參蘆東加竹瀝二服，湧出膠痰三塊，次與人參、黃耆、當歸煎服，半月乃安。
（《本經》上品）
【校正】並入《別錄》有名未用部羊乳。
【釋名】白參（《吳普》）、知母（《別錄》）、羊乳（《別錄》）、羊婆奶（《綱目》）、鈴兒草（《別錄》）、虎須（《別錄》）、苦心（《別錄》，又名文希，一名識美，一名志取。）
弘景曰︰此與人參、玄參、丹參、苦參是為五參，其形不盡相類，而主療頗同，故皆有參名。又有紫參，乃牡蒙也。
時珍曰︰沙參白色，宜於沙地，故名。其根多白汁，俚人呼為羊婆奶。《別錄》有名未用，羊乳即此也。此物無心味淡，而《別錄》一名苦心，又與知母同名，不知所謂也。鈴兒草，象花形也。
【集解】《別錄》曰︰沙參，生河內川谷及冤句般陽續山，二月、八月采根，曝乾。又名︰羊乳，一名地黃，三月采，立夏後母死。
恭曰︰出華山者，為善。普曰︰二月生苗，如葵，葉青色，根白，實如芥，根大如蕪菁，三月采。
弘景曰︰今出近道，叢生，葉似枸杞，根白實者佳。
保升曰︰其根若葵根，其花白色。
頌曰︰今淄、齊、潞、隨、江、淮、荊、湖州郡皆有之。苗長一、二尺以來，叢生崖壁間，葉似枸杞而有叉丫，七月開紫花，根如葵根，大如指許，赤黃色，中正白實者佳。二月、八月采根。南土生者葉有細有大，花白，瓣上仍有白粘，此為小異。
藏器曰︰羊乳根加薺 而圓，大小如拳，上有角節，折之有白汁，人取根當薺 。苗作蔓，折之有白汁。
時珍曰︰沙參處處山原有之。二月生苗，葉如初生小葵葉，而團扁不光。八、九月抽莖，高一、二尺。莖上之葉，則尖長如枸杞葉，而小有細齒。秋月葉間開小紫花，長二、三分，狀如鈴鐸，五出，白蕊，亦有白花者。並結實，大如冬青實，中有細子。霜後苗枯。其根生沙地者，長尺餘，大一虎口；黃土地者則短而小。根莖皆有白汁。八、九月采者，白而實；春月采者，微黃而虛。小人亦往往縶蒸壓實以亂人參，但體輕松，味淡而短耳。
根
【氣味】苦，微寒，無毒。《別錄》曰︰羊乳，溫，無毒。
普曰︰沙參，岐伯︰鹹；神農、黃帝、扁鵲︰無毒。李當之︰大寒。好古曰︰甘、微苦。之才曰︰惡防己，反藜蘆。
【主治】血積驚氣，除寒熱，補中，益肺氣（《本經》）。
療胃痺心腹痛，結熱邪氣頭痛，皮間邪熱，安五臟。久服利人。又雲︰羊乳，主頭眩痛，益氣，長肌肉（《別錄》）。去皮肌浮風，疝氣下墜，治常欲眠，養肝氣，宣五臟風氣（甄權）。補虛，止驚煩，益心肺，並一切惡瘡疥癬及身癢，排膿，消腫毒（大明）。清肺火，治久咳肺痿（時珍）。
【發明】元素曰︰肺寒者，用人參；肺熱者，用沙參代之，取其味甘也。好古曰︰沙參味甘微苦，厥陰本經之藥，又為脾經氣分藥。微苦補陰，甘則補陽，故潔古取沙參代人參。蓋人參性溫，補五臟之陽；沙參性寒，補五臟之陰。雖雲補五臟，亦須各用本臟藥相佐，使隨所引而相輔之可也。
時珍曰︰人參甘苦溫，其體重實，專補脾胃元氣，因而益肺與腎，故內傷元氣者宜之。沙參甘淡而寒，其體輕虛，專補肺氣，因而益脾與腎，故金能受火克者宜之。一補陽而生陰，一補陰而製陽，不可不辨之也。
【附方】舊一，新二。
肺熱咳嗽︰沙參半兩。水煎服之。（《衛生易簡方》）
猝得疝氣︰小腹及陰中相引痛如絞，自汗出，欲死者。沙參，搗篩為末，酒服方寸匕，立瘥。（《肘後方》）
婦人白帶︰多因七情內傷或下元虛冷所致。沙參為末，每服二錢，米飲調下。《証治要訣》
（音齊尼，並上聲。《別錄》中品）
【校正】並入《圖經》杏參。
【釋名】杏參（《圖經》）、杏葉沙參（《救荒》）、（，音底。《爾雅》）、甜桔梗（《綱目》）、白面根（《救荒》）
，苗名隱忍。
時珍曰︰薺 多汁，有濟 之狀，故以名之。濟 ，濃露也。其根如沙參而葉如杏，故河南人呼為杏葉沙參。蘇頌《圖經》杏參，即此也。俗謂之甜桔梗。《爾雅》雲︰ ，也。郭璞雲︰即薺 也。隱忍，說見下文。
【集解】弘景曰︰薺 根莖都似人參，而葉小異，根味甜絕，能殺毒。以其與毒藥共處，毒皆自然歇，不正入方家用也。又曰︰魏文帝言薺 亂人參，即此也。
薺 葉甚似桔梗，但葉下光明滑澤無毛為異，又不如人參相對耳。
恭曰︰人參苗似五加而闊短，莖圓有三、四椏，椏頭有五葉，陶引薺 亂人參，誤矣。且薺 、桔梗又有葉差互者，亦有葉三、四對者，皆一莖直上，葉既相亂，惟以根有心為別爾。
頌曰︰今川蜀、江浙皆有之。春生苗莖，都似人參，而葉小異，根似桔梗，但無心為異。潤州、陝州尤多，人家收以為果，或作脯啖，味甚甘美，兼可寄遠。二月、八月采根，曝乾。
承曰︰今人多以蒸過壓扁亂人參，但味淡爾。
宗 曰︰陶以根言，故云薺 亂人參；蘇以苗言，故以陶為誤也。
機曰︰薺 苗莖與桔梗相似，其根與人參相亂。今言苗莖都似人參，近於誤也。當以人參、薺 、桔梗三注參看自明矣。
時珍曰︰薺 苗似桔梗，根似沙參，故奸商往往以沙參、薺 通亂人參。蘇頌《圖經》所謂杏參，周定王《救荒本草》所謂杏葉沙參，皆此薺 也。《圖經》雲︰杏參生淄州田野，根如小菜根。土人五月采苗葉，治咳嗽上氣。《救荒本草》雲︰杏葉沙參，一名白面根。苗高一、二尺，莖色青白。葉似杏葉而小，微尖而背白，邊有叉牙。杪間開五瓣白碗子花。根形如野胡蘿蔔，頗肥，皮色灰黝，中間白色，味甜微寒。亦有開碧花者。嫩苗炸熟水淘，油鹽拌食。根換水煮，亦可食。人以蜜煎充果。又陶弘景注桔梗，言其葉名隱忍，可煮食之，治蠱毒。謹按《爾雅》雲︰蒡，隱忍也。郭璞注云︰似蘇，有毛。江東人藏以為菹，亦可瀹食。葛洪《肘後方》雲︰隱忍草，苗似桔梗，人皆食之。搗汁飲，治蠱毒。據此則隱忍非桔梗，乃薺 苗也。薺 苗甘，可食；桔梗苗苦，不可食，尤為可証。《神農本經》無薺，只有桔梗一名薺 ，至《別錄》始出薺 。蓋薺 、桔梗乃一類，有甜、苦二種，則其苗亦可呼為隱忍也。
根
【氣味】甘，寒，無毒。
【主治】解百藥毒（《別錄》）。
殺蠱毒，治蛇蟲咬，熱狂溫疾， 毒箭（大明）。利肺氣，和中明目止痛，蒸切作羹粥食，或作齏菹食（昝殷）。食之，壓丹石發動（孟詵）。主咳嗽消渴強中，瘡毒疔腫，辟沙虱短狐毒（時珍）。
【發明】時珍曰︰薺 寒而利肺，甘而解毒，乃良品也，而世不知用，惜哉。按葛洪《肘後方》雲︰一藥而兼解眾毒者，惟薺 汁濃飲二升，或煮嚼之，亦可作散服。此藥在諸藥中，毒皆自解也。
又張 《朝野僉載》雲︰各醫言虎中藥箭，食清泥而解；野豬中藥箭， 薺 而食。物猶知解毒，何況人乎？又孫思邈《千金方》，治強中為病，莖長興盛，不交精出，消渴之後，發為癰疽，有薺 丸、豬腎薺 湯方，此皆本草所未及者。然亦取其解熱解毒之功爾，無他義。
【附方】 舊四，新三。
強中消渴︰豬腎薺 湯︰治強中之病，莖長興盛，不交精液自出，消渴之後，即發癰疽。皆由恣意色慾，或餌金石所致，宜此以製腎中熱也。用豬腎一具，薺、石膏各三兩，人參、茯苓、磁石、知母、葛根、黃芩、栝蔞根、甘草各二兩，黑大豆一升，水一斗半，先煮豬腎、大豆，取汁一斗，去滓下藥，再煮三升，分三服。後人名為石子薺湯。又薺 丸︰用薺 、大豆、茯神、磁石、栝蔞根、熟地黃、地骨皮、玄參、石斛、鹿茸各一兩，人參、沉香各半兩。為末，以豬肚治淨煮爛，杵和丸梧子大。每服七十丸，空心鹽湯下。（並《千金方》）
疔瘡腫毒︰生薺 根搗汁，服一合，以滓敷之，不過三度。（《千金翼》）
面上 ︰薺 、肉桂各一兩。為末。每用方寸匕，酢漿服之，日一服。又滅瘢痣。（《聖濟總錄》）
解諸蠱毒︰薺 根搗末，飲服方寸匕，立瘥。（陳延之《短劇方》）
解鉤吻毒︰鉤吻葉與芹葉相似，誤食之殺人。惟以薺 八兩，水六升，煮取三升，每服五合，日五服。（仲景《金匱玉函》）
解五石毒︰薺 生搗汁，多服之，立瘥。（蘇頌《圖經》）
【氣味】甘、苦，寒，無毒。
【主治】蠱毒腹痛，面目青黃，林露骨立，煮汁一二升飲（時珍）。主腹臟風壅，咳嗽上氣（蘇頌）。
（《本經》下品）
【釋名】白藥（《別錄》）、梗草（《別錄》）、薺 （《本經》）。
時珍曰︰此草之根結實而梗直，故名。《吳普本草》一名利如，一名符扈，一名房圖，方書並無見，蓋亦瘦辭爾。桔梗、薺 乃一類，有甜、苦二種，故《本經》桔梗一名薺 ，而今俗呼薺 為甜桔梗也。至《別錄》始出薺 條，分為二物，然其性味功用皆不同，當以《別錄》為是。
【集解】《別錄》曰︰桔梗，生嵩高山谷及冤句。二、八月采根，曝乾。
普曰︰葉如薺 ，莖如筆管，紫赤色，二月生苗。
弘景曰︰近道處處有，二、三月生苗，可煮食之。桔梗療蠱毒，甚驗。俗方用此，乃名薺。今別有薺 ，能解藥毒，可亂人參，葉甚相似。但薺 葉下光明滑澤無毛為異，葉生又不如人參相對耳。
恭曰︰薺 、桔梗，葉有差互者，亦有葉三、四對者，皆一莖直上，葉既相亂，惟以根有心為別耳。
頌曰︰今在處有之。根如小指大，黃白色。春生苗，莖高尺餘。葉似杏葉而長橢，四葉相對而生，嫩時亦可煮食。夏開小花紫碧色，頗似牽牛花，秋後結子。八月采根，其根有心，若無心者為薺 。關中所出桔梗，根黃皮，似蜀葵根。莖細，青色。葉小，青色，似菊葉也。
根
【修治】 曰︰凡使勿用木梗，真似桔梗，只是咬之腥澀不堪。凡用桔梗，須去頭上尖硬二、三分以來，並兩畔附枝。於槐砧上細銼，用生百合搗膏，投水中浸一伏時濾出，緩火熬令乾用。每桔梗四兩，用百合二兩五錢。
時珍曰︰今但刮去浮皮，米泔水浸一夜，切片微炒用。
【氣味】辛，微溫，有小毒。普曰︰神農、醫和︰苦，無毒；黃帝、扁鵲︰辛、鹹；岐伯、雷公︰甘，無毒。李當之︰大寒。權曰︰苦、辛。時珍曰︰當以苦、辛、平為是。
之才曰︰節皮為之使。畏白芨、龍眼、龍膽草忌豬肉。得牡蠣、遠志，療恚怒；得硝石石膏，療傷寒。白粥解其 毒。
時珍曰︰伏砒。徐之才所云節皮，不知何物也。
【主治】胸脅痛如刀刺，腹滿腸鳴幽幽，驚恐悸氣（《本經》）。
利五臟腸胃，補血氣，除寒熱風痺，溫中消穀，療喉咽痛，下蠱毒（《別錄》）。治下痢，破血去積氣，消積聚痰涎，去肺熱氣促嗽逆，除腹中冷痛，主中惡及小兒驚癇（甄權）。下一切氣，止霍亂轉筋，心腹脹痛，補五勞，養氣，除邪辟溫，破症瘕肺癰，養血排膿，補內漏及喉痺（大明）。利竅，除肺部風熱，清利頭目咽嗌，胸膈滯氣及痛，除鼻塞（元素）。
治寒嘔（李杲）。主口舌生瘡，赤目腫痛（時珍）。
【發明】好古曰︰桔梗氣微溫，味苦辛，味濃氣輕，陽中之陰，升也。入手太陰肺經氣分及足少陰經。
元素曰︰桔梗清肺氣，利咽喉，其色白，故為肺部引經。
與甘草同行，為舟楫之劑。如大黃苦泄峻下之藥，欲引至胸中至高之分成功，須用辛甘之劑升之。譬如鐵石入江，非舟楫不載。所以諸藥有此一味，不能下沉也。
時珍曰︰朱肱《活人書》治胸中痞滿不痛，用桔梗、枳殼，取其通肺利膈下氣也。張仲景《傷寒論》治寒實結胸，用桔梗、貝母、巴豆，取其溫中消穀破積也。又治肺癰唾膿，用桔梗、甘草，取其苦辛清肺，甘溫瀉火，又能排膿血、補內漏也。其治少陰証二、三日咽痛，亦用桔梗、甘草，取其苦辛散寒，甘平除熱，合而用之，能調寒熱也。後人易名甘桔湯，通治咽喉口舌諸病。宋仁宗加荊芥、防風、連翹，遂名如聖湯，極言其驗也。按︰王好古《醫壘元戎》載之頗詳，雲失音，加訶子；聲不出，加半夏；上氣，加陳皮；涎嗽，加知母、貝母；咳渴，加五味子；酒毒，加葛根；少氣，加人參；嘔，加半夏、生薑；唾膿血，加紫菀；肺痿，加阿膠；胸膈不利，加枳殼；心胸痞滿，加枳實；目赤，加梔子、大黃；面腫，加茯苓；膚痛，加黃耆；發斑，加防風、荊芥；疫毒，加鼠粘子、大黃；不得眠，加梔子。震亨曰︰乾咳嗽，乃痰火之邪郁在肺中，宜苦梗以開之；痢疾腹痛，乃肺金之氣郁在大腸，亦宜苦梗開之，後用痢藥。此藥能開提氣血，故氣藥中宜用之。
【附方】舊十，新八。
胸滿不痛︰桔梗、枳殼等分。水二鐘，煎一鐘，溫服。（《南陽活人書》）
傷寒腹脹︰陰陽不和也，桔梗半夏湯主之。桔梗、半夏、陳皮各三錢，薑五片。水二鐘，煎一鐘服。（《南陽活人書》）
痰嗽喘急︰桔梗一兩半。為末。用童子小便半升，煎四合，去滓，溫服。（《簡要濟眾方》）
肺癰咳嗽︰胸滿振寒，脈數咽乾，不渴，時出濁唾腥臭，久久吐膿如粳米粥者，桔梗湯主之。桔梗一兩，甘草二兩。水三升，煮一升，分溫再服。朝暮吐膿血則瘥。（張仲景《金匱玉函方》）
喉痺毒氣︰桔梗二兩。水三升，煎一升，頓服。（《千金方》）
少陰咽痛︰少陰証，二、三日，咽痛者，可與甘草湯；不瘥者，與桔梗湯主之。桔梗一兩，甘草二兩。水三升，煮一升，分服。（張仲景《傷寒論》）
口舌生瘡︰方同上。齒 腫痛︰桔梗、薏苡仁等分。為末服。（《永類方》）
骨槽風痛，牙根腫痛︰桔梗為末，棗瓤和丸皂子大。綿裹咬之。仍以荊芥湯漱之。（《經驗後方》）
牙疳臭爛︰桔梗、茴香等分。燒研，敷之。（《衛生易簡方》）
肝風眼黑︰目睛痛，肝風盛也，桔梗丸主之。桔梗一斤，黑牽牛（頭末）三兩，為末，蜜丸梧子大。每服四十丸，溫水下，日二服。（《保命集》）
鼻出衄血︰桔梗為末，水服方寸匕，日四服。一加生犀角屑。（《普濟方》）
吐血下血︰方同上。打擊瘀血在腸內，久不消，時發動者。桔梗為末，米湯下一刀圭。（《肘後要方》）
中蠱下血如雞肝，晝夜出血石餘，四臟皆損，惟心未毀，或鼻破將死者。苦桔梗為末，以酒服方寸匕，日三服。不能下藥，以物拗口灌之。心中當煩，須臾自定，七日止。當食豬肝 以補之。神良。一方加犀角等分。（《古今錄驗》）
妊娠中惡，心腹疼痛︰桔梗一兩（銼）。水一鐘，生薑三片，煎六分，溫服。（《聖惠方》）
小兒客忤，死不能言︰桔梗（燒研）三錢，米湯服之。仍吞麝香少許。（張文仲《備急方》）
蘆頭
【主治】吐上膈風熱痰實，生研末，白湯調服一二錢，探吐（時珍）。
（《拾遺》）
【釋名】仙茆。
時珍曰︰其葉如松，服之長年，功如松脂及仙茆，故有二名。
【集解】藏器曰︰長松生關內山谷中，葉似松，葉上有脂，山人服之。
時珍曰︰長松生古松下，根色如薺 ，長三、五寸。味甘微苦，類人參，清香可愛。
按︰《張天覺文集》雲︰僧普明居五台山，患大風，眉發俱墮，哀苦不堪。忽遇異人，教服長松，示其形狀。明采服之，旬餘毛發俱生，顏色如故。今並代間土人，多以長松雜甘草、山藥為湯煎，甚佳。然本草及方書皆不載，獨釋慧祥《清涼傳》始敘其詳如此。韓 《醫通》雲︰長松產太行西北諸山，根似獨活而香。
根
【氣味】甘，溫，無毒。
【主治】風血冷氣宿疾，溫中去風（藏器）。治大風惡疾，眉發墮落，百骸腐潰。每以一兩，入甘草少許，水煎服，旬日即愈。又解諸蟲毒，補益長年（時珍）。
【附方】新一。
長松酒︰滋補一切風虛，乃廬山休休子所傳。長松一兩五錢（狀似獨活而香，乃酒中聖藥也）。熟地黃八錢，生地黃、黃耆（蜜炙）、陳皮各七錢，當歸、濃朴、黃柏各五錢，白芍藥（煨）、人參、枳殼各四錢，蒼朮（米泔製）、半夏（製）、天門冬、麥門冬、砂仁、黃連各三錢，木香、蜀椒、胡桃仁各二錢，小紅棗肉八個，老米一撮，燈心（五寸長）一百二十根。一料分十劑，絹袋盛之。凡米五升，造酒一尊，煮一袋，窨久乃飲。（《韓氏醫通》）
（《別錄》上品）
【校正】並入《拾遺》救荒草。
【釋名】黃芝（《瑞草經》）、戊己芝（《五符經》）、菟竹（《別錄》）、鹿竹（《別錄》）、仙人餘糧（弘景）、救窮草（《別錄》）、米鋪（《蒙筌》）、野生薑（《蒙筌》）、重樓（《別錄》）、雞格（《別錄》）、龍銜（《廣雅》）、垂珠。
頌曰︰隋時羊公服黃精法雲︰黃精是芝草之精也，一名葳蕤，一名白芨，一名仙人餘糧，一名苟格，一名馬箭，一名垂珠，一名菟竹。
時珍曰︰黃精為服食要藥，故《別錄》列於草部之首，仙家以為芝草之類，以其得坤土之精粹，故謂之黃精。《五符經》雲︰黃精獲天地之淳精，故名為戊己芝，是此義也。餘糧、救窮，以功名也；鹿竹、菟竹，因葉似竹，而鹿兔食之也。垂珠，以子形也。陳氏《拾遺》救荒草即此也，今並為一。嘉謨曰︰根如嫩薑，俗名野生薑。九蒸九曝，可以代糧，又名米。
【集解】《別錄》曰︰黃精生山谷。二月采根，陰乾。
弘景曰︰今處處有之。二月始生，一枝多葉，葉狀似竹而短。根似葳蕤。葳蕤根如荻根及菖蒲，概節而平直；黃精根如鬼臼、黃連，大節而不平。雖燥，並柔軟有脂潤。俗方無用此，而為《仙經》所貴。根、葉、花、實，皆可餌服，酒散隨宜，具在斷穀方中。其葉乃與鉤吻相似，惟莖不紫、花不黃為異，而人多惑之。其類乃殊，遂致死、生之反，亦為奇事。
曰︰鉤吻真似黃精，只是葉頭尖有毛鉤子二個，若誤服之，害人。黃精葉似竹也。
恭曰︰黃精，肥地生者，即大如拳；薄地生者，猶如拇指。葳蕤肥根，頗類其小者，肌理形色，大都相似。今以鬼臼、黃連為比，殊無彷彿。黃精葉似柳及龍膽、徐長卿輩而堅。其鉤吻蔓生，葉如柿葉，殊非比類。
藏器曰︰黃精葉偏生不對者，名偏精，功用不如正精。正精葉對生。鉤吻乃野葛之別名，二物殊不相似，不知陶公憑何說此？
保升曰︰鉤吻，一名野葛，陶說葉似黃精者當是。蘇說葉似柿者，當別是一物。
頌曰︰黃精南北皆有，以嵩山、茅山者為佳。三月生苗，高一、二尺以來。葉如竹葉而短，兩兩相對。莖梗柔脆，頗似桃枝，本黃末赤。四月開細青白花，狀如小豆花。結子白如黍粒，亦有無子者。根如嫩生薑而黃色，二月采根，蒸過曝乾用。今遇八月采，山中人九蒸九曝作果賣，黃黑色而甚甘美。其苗初生時，人多采為菜茹，謂之筆菜，味極美。江南人說黃精苗葉稍類鉤吻，但鉤吻葉頭極尖而根細，而蘇恭言鉤吻蔓生，恐南北所產之異耳。
時珍曰︰黃精野生山中，亦可劈根長二寸，稀種之，一年後極稠，子亦可種。其葉似竹而不尖，或兩葉、三葉、四、五葉，俱對節而生。其根橫行，狀如葳蕤，俗采其苗爆熟，淘去苦味食之，名筆管菜。《陳藏器本草》言青粘是葳蕤，見葳蕤發明下。又黃精、鉤吻之說，陶弘景、雷 、韓保升皆言二物相似。蘇恭、陳藏器皆言不相似。蘇頌複設兩可之辭。今考《神農本草》、《吳普本草》，並言鉤吻是野葛，蔓生，其莖如箭，與蘇恭之說相合。張華《博物志》雲︰昔黃帝問天老曰︰天地所生，有食之令人不死者乎？天老曰︰太陽之草名黃精，食之可以長生；太陰之草名鉤吻，不可食之，入口立死。人信鉤吻殺人，不信黃精之益壽，不亦惑乎？按︰此但以黃精、鉤吻相對待而言，不言其相似也。陶氏因此遂謂二物相似，與神農所說鉤吻不合。恐當以蘇恭所說為是，而陶、雷所說別一毒物，非鉤吻也。歷代本草惟陳藏器辨物最精審，尤當信之。餘見鉤吻條。
根
【修治】 曰︰凡採得以溪水洗淨蒸之，從巳至子，薄切，曝乾用。
頌曰︰羊公服黃精法︰二月、三月采根，入地八九寸為上。細切一石，以水二石五斗，煮去苦味，漉出，囊中壓取汁，澄清再煎，如膏乃止。以炒黑黃豆末，相和得所，捏作餅子，如錢大。初服二枚，日益之。亦可焙乾篩末，水服。
詵曰︰餌黃精法︰取瓮子去底，釜內安置得所，入黃精令滿，密蓋，蒸至氣溜，即曝之。
如此九蒸九曝。若生則刺人咽喉。若服生者，初時只可一寸半，漸漸增之，十日不食，服止三尺五寸。三百日後，盡見鬼神，久必升天。根、葉、花、實皆可食之。但以相對者是正，不對者名偏精也。
【氣味】甘，平，無毒。權曰︰寒。
時珍曰︰忌梅實，花、葉、子並同。
【主治】補中益氣，除風濕，安五臟。久服輕身延年不飢（《別錄》）。
補五勞七傷，助筋骨，耐寒暑，益脾胃，潤心肺。單服九蒸九曝食之，駐顏斷穀（大明）。
補諸虛，止寒熱，填精髓，下三屍蟲（時珍）。
【發明】時珍曰︰黃精受戊己之淳氣，故為補黃宮之勝品。土者萬物之母，母得其養，則水火既濟，木金交合，而諸邪自去，百病不生矣。《神仙芝草經》雲︰黃精寬中益氣，使五臟調良，肌肉充盛，骨髓堅強，其力增倍，多年不老，顏色鮮明，發白更黑，齒落更生。
又能先下三屍蟲︰上屍名彭質，好寶貨，百日下；中屍，名彭矯，好五味，六十日下；下屍名彭居，好五色，三十日下，皆爛出也。根為精氣，花實為飛英，皆可服食。又按︰雷氏《炮炙論》序雲︰駐色延年，精蒸神錦。注云︰以黃精自然汁拌研細神錦，於柳木甑中蒸七日，以木蜜丸服之。木蜜，枳 也。神錦不知是何物，或雲硃砂也。
禹錫曰︰按《抱朴子》雲︰黃精服其花勝其實服其實勝其根。但花難得，得其生花十斛，乾之，才可得五、六斗爾，非大有力者不能辦也。日服三合，服之十年，乃得其益。其斷穀不及朮。朮餌令人肥健，可以負重涉險；但不及黃精甘美易食，凶年可與老少代糧，謂之米脯也。
慎微曰︰徐鉉《稽神錄》雲︰臨川士家一婢，逃入深山中，久之，見野草枝葉可愛，取根食之，久久不飢。夜息大樹下，聞草中動，以為虎攫，上樹避之。及曉下地，其身 然凌空而去，若飛鳥焉。數歲家人採薪見之，捕之不得，臨絕壁下網圍之，俄而騰上山頂。或雲此婢安有仙骨，不過靈藥服食爾。遂以酒餌置往來之路，果來，食訖，遂不能去，擒之，具述其故。指所食之草，即是黃精也。
【附方】舊一，新四。
服食法︰《聖惠方》︰用黃精根莖不限多少，細銼陰乾搗末。每日水調末服，任多少。一年內變老為少，久久成地仙。 仙《神隱書》︰以黃精細切一石，用水二石五斗煮之，自旦至夕，候冷，以手 碎，布袋榨取汁煎之。渣焙乾為末，同入釜中，煎至可丸，丸如雞頭子大。每服一丸，日三服。絕糧輕身，除百病。渴則飲水。
補肝明目︰黃精二斤，蔓菁子一斤（淘），同和，九蒸九曬，為末。空心每米飲下二錢，日二服，延年益壽。（《聖惠方》）
大風癩瘡︰營氣不清，久風入脈，因而成癩，鼻壞色敗、皮膚癢潰。用黃精根（去皮，洗淨）二斤，日中曝令軟，納粟米飯甑中，同蒸至二斗米熟，時時食之。（《聖濟總錄》）
補虛精氣︰黃精、枸杞子等分。搗作餅，日乾為末，煉蜜丸梧子大。每湯下五十丸。（《奇效良方》）
（音威 。《本經》上品）
【釋名】女萎（《本經》）、葳蕤（《吳普》）、萎 （音威移）、委萎（《爾雅》）、萎香（《綱目》）、熒（《爾雅》，音行）、玉竹（《別錄》）、地節（《別錄》）。
時珍曰︰按︰黃公紹《古今韻會》雲︰葳蕤，草木葉垂之貌。此草根長多須，如冠纓下垂之 而有威儀，故以名之。凡羽蓋旌旗之纓 ，皆象葳蕤，是矣。張氏《瑞應圖》雲︰王者禮備，則葳蕤生於殿前。一名萎香。則威儀之義，於此可見。《別錄》作葳蕤，省文也。《說文》作萎 ，音相近也。《爾雅》作委萎，字相近也。其葉光瑩而象竹，其根多節，故有熒及玉竹、地節諸名。《吳普本草》又有烏女、蟲蟬之名。宋本一名馬熏，即烏萎之訛者也。
【正誤】弘景曰︰《本經》有女萎無葳蕤，《別錄》無女萎有葳蕤，而功用正同，疑女萎即葳蕤，惟名異爾。
恭曰︰女萎功用及苗蔓與萎蕤全別。今《本經》朱書是女萎功效，故《別錄》墨書乃葳蕤功效也。
藏器曰︰本草女萎、葳蕤同傳。陶雲是一物，蘇雲二物不同，於中品別出女萎一條。然其主霍亂泄痢腸鳴，正與上品女萎相合，則是更非二物矣。
頌曰︰觀古方書所用，胡洽治時氣洞下有女萎丸；治傷寒冷下結腸丸中用女萎；治虛勞下痢小黃耆酒中加女萎，詳此數方所用，乃似中品女萎，緣其性溫主霍亂泄痢故也。又治賊風手足枯痺四肢拘攣茵蕷酒中用女萎；古今錄驗治身體 瘍斑駁，有女萎膏，乃似上品《本經》朱書女萎，緣其主中風不能動搖及去 好色故也。又治傷寒七、八日不解續命鱉甲湯；及治腳弱，鱉甲湯，並用葳蕤；及《延年方》，治風熱項急痛，四肢骨肉煩熱，有葳蕤飲；又主虛風熱發即頭熱，有葳蕤丸，乃似上品《別錄》墨書葳蕤，緣其主虛熱濕毒腰痛故也。三者既別，則非一物明矣。且葳蕤甘平，女萎辛溫，安得為一物？
時珍曰︰《本經》女萎，乃《爾雅》委萎二字，即《別錄》葳蕤也，上古鈔寫訛為女萎爾。古方治傷寒風虛用女萎者，即葳蕤也，皆承本草之訛而稱之。諸家不察，因中品有女萎名字相同，遂致費辯如此。今正其誤，只依《別錄》書葳蕤為綱，以便尋檢。其治泄痢女萎，乃蔓草也，見本條。
【集解】《別錄》雲︰葳蕤生泰山山谷及丘陵，立春後采，陰乾。
普曰︰葉青黃色，相值如薑葉，二月、七月采。
弘景曰︰今處處有之。根似黃精，小異。服食家亦用之。
頌曰︰今滁州、舒州及漢中、均州皆有之。莖幹強直，似竹箭杆，有節。葉狹而長，表白裡青，亦類黃精。根黃而多須，大如指，長一、二尺。或雲可啖。三月開青花，結圓實。
時珍曰︰處處山中有之。其根橫生似黃精，差小，黃白色，性柔多須，最難燥。其葉如竹，兩兩相值。亦可采根種之，極易繁也。嫩葉及根，並可煮淘食茹。
根
【修治】 曰︰凡使勿用黃精並鉤吻，二物相似。葳蕤節上有須毛，莖斑，葉尖處有小黃點，為不同。採得以竹刀刮去節皮，洗淨，以蜜水浸一宿，蒸了焙乾用。
【氣味】甘，平，無毒。普曰︰神農︰苦；桐君、雷公、扁鵲︰甘，無毒；黃帝︰辛。
之才曰︰畏鹵鹼。
【主治】女萎︰主中風暴熱，不能動搖，跌筋結肉，諸不足。久服，去面黑 ，好顏色潤澤，輕身不老（《本經》）。葳蕤︰主心腹結氣，虛熱濕毒腰痛，莖中寒，及目痛 爛淚出（《別錄》）。時疾寒熱，內補不足，去虛勞客熱。頭痛不安，加而用之，良（甄權）。補中益氣（蕭炳）。除煩悶，止消渴，潤心肺，補五勞七傷虛損，腰腳疼痛。天行熱狂，服食無忌（大明）。服諸石人不調和者，煮汁飲之（弘景）。主風溫自汗灼熱，及勞瘧寒熱，脾胃虛乏，男子小便頻數，失精，一切虛損（時珍）。
【發明】杲曰︰葳蕤能升能降，陽中陰也。其用有四︰主風淫四末，兩目淚爛，男子濕注腰痛，女子面生黑 。
時珍曰︰葳蕤性平味甘，柔潤可食。故朱肱《南陽活人書》，治風溫自汗身重，語言難出，用葳蕤湯，以之為君藥。予每用治虛勞寒熱 瘧，及一切不足之証，用代參、 ，不寒不燥，大有殊功，不只於去風熱濕毒而已，此昔人所未闡者也。
藏器曰︰陳壽《魏志‧樊阿傳》雲︰青粘，一名黃芝，一名地節。此即葳蕤，極似偏精。
本功外，主聰明，調血氣，令人強壯。和漆葉為散服，主五臟益精，去三蟲，輕身不老，變白，潤肌膚，暖腰腳惟有熱不可服。晉嵇紹有胸中寒疾，每酒後苦唾，服之得愈。草似竹，取根花葉陰乾用。昔華佗入山見仙人所服，以告樊阿，服之壽百歲也。頌曰︰陳藏器以青粘即葳蕤。世無識者，未敢以為信然。
時珍曰︰蘇頌注黃精，疑青粘是黃精，與此說不同。今考黃精、葳蕤性味功用大抵相近，而葳蕤之功更勝。故青粘，一名黃芝，與黃精同名；一名地節，與葳蕤同名，則二物雖通用亦可。
【附方】舊一，新六。
服食法︰二月、九月采葳蕤根，切碎一石，以水二石煮之，從旦至夕，以手 爛，布囊榨取汁，熬稠。其渣曬為末，同熬至可丸，丸如雞頭子大。每服一丸，白湯下，日三服。導氣脈，強筋骨，治中風濕毒，去面皺顏色，久服延年。（ 仙《神隱書》）
赤眼澀痛︰葳蕤、赤芍藥、當歸、黃連等分。煎湯，薰洗。（《衛生家寶方》）
眼見黑花，赤痛昏暗︰甘露湯︰用葳蕤（焙）四兩。每服二錢，水一盞，入薄荷二葉，生薑一片，蜜少許，同煎七分，臥時溫服，日一服。（《聖濟總錄》）
小便猝淋︰葳蕤一兩，芭蕉根四兩。水二大碗，煎一碗半，入滑石二錢，分三服。（《太平聖惠方》）
發熱口乾，小便澀︰用葳蕤五兩，煎汁飲之。（《外台秘要》）
乳石發熱︰葳蕤三兩，炙甘草二兩，生犀角一兩。水四升，煮一升半，分三服。（《聖惠方》）
癇後虛腫︰小兒癇病瘥後，血氣上虛，熱在皮膚，身面俱腫。葳蕤、葵子、龍膽、茯苓、前胡等分，為末。每服一錢，水煎服。（《聖濟總錄》）
【附錄】鹿藥（《開寶》）
志曰︰鹿藥甘，溫，無毒。主風血，去諸冷，益老起陽，浸酒服之。生姑藏已西，苗根並似黃精，鹿好食其根。
時珍曰︰胡洽居士言︰鹿食九種解毒之草，此其一也。或雲即是萎蕤，理亦近之。姑附以俟考訪。委蛇（音威貽） 《別錄》曰︰味甘，平，無毒。主消渴少氣，令人耐寒。生人家園中，大枝長須，多葉而兩兩相值，子如芥子。
時珍曰︰此亦似是葳蕤，並俟考訪。
（《本經》中品）
【釋名】 母（《本經》音遲。《說文》作 ）、連母（《本經》）、 母（ 音匙，又音提，或作 ）、貨母（《本經》）、地參（《本經》）、水參（又名水須、水浚）、 （《爾雅》，音覃）、 藩（音沉煩）、苦心（《別錄》）、兒草（《別錄》，又名兒踵草、女雷、女理、鹿列、韭逢、東根、野蓼、昌支）時珍曰︰宿根之旁，初生子根，狀如 虻之狀，故謂之 母，訛為知母、 母也。餘多未詳。
【集解】《別錄》曰︰知母，生河內川谷。二月、八月采根，曝乾。
弘景曰︰今出彭城。形似菖蒲而柔潤，葉至難死，掘出隨生，須枯燥乃止。
禹錫曰︰按︰《范子》雲︰提母出三輔，黃白者善。郭璞釋《爾雅》雲︰ ， 母也。生山上，葉如韭。
頌曰︰今瀕河懷、衛、彰、德諸郡及解州、滁州亦有之。四月開青花如韭花，八月結實。
根
【修治】 曰︰凡使，先於槐砧上銼細，焙乾，木臼杵搗，勿犯鐵器。
時珍曰︰凡用，揀肥潤裡白者，去毛，切。引經上行則用酒浸焙乾；下行，則用鹽水潤焙。
【氣味】苦，寒，無毒。大明曰︰苦、甘。權曰︰平。
元素曰︰氣寒，味大辛、苦。氣味俱濃，沉而降，陰也。又雲︰陰中微陽，腎經本藥，入足陽明、手太陰經氣分。
時珍曰︰得黃柏及酒良，能伏鹽及硼砂。
【主治】消渴熱中，除邪氣，肢體浮腫，下水，補不足，益氣（《本經》）。
療傷寒久瘧煩熱，脅下邪氣，膈中惡，及風汗內疸。多服令人泄（《別錄》）。心煩躁悶，骨熱勞往來，產後蓐勞，腎氣勞，憎寒虛煩（甄權）。熱勞傳屍疰痛，通小腸，消痰止嗽，潤心肺，安心，止驚悸（大明）。涼心去熱，治陽明火熱，瀉膀胱、腎經火，熱厥頭痛，下痢腰痛，喉中腥臭（元素）。瀉肺火，滋腎水，治命門相火有餘（好古）。安胎，止子煩，辟射工、溪毒（時珍）。
【發明】權曰︰知母治諸熱勞，患人虛而口乾者，加用之。
杲曰︰知母入足陽明、手太陰。其用有四︰瀉無根之腎火，療有汗之骨蒸，止虛勞之熱，滋化源之陰。仲景用此入白虎湯治不得眠者，煩躁也。煩出於肺，躁出於腎。君以石膏，佐以知母之苦寒，以清腎之源；緩以甘草、粳米，使不速下也。又凡病小便 塞而渴者，熱在上焦氣分，肺中伏熱不能生水，膀胱絕其化源，宜用氣薄、味薄、淡滲之藥，以瀉肺火、清肺金而滋水之化源。若熱在下焦血分而不渴者，乃真水不足，膀胱乾涸，乃無陰則陽無以化，法當用黃柏、知母大苦寒之藥，以補腎與膀胱，使陰氣行而陽自化，小便自通。方法詳載木部黃柏下。
時珍曰︰腎苦燥，宜食辛以潤之。肺苦逆，宜食苦以瀉之。知母之辛苦寒涼，下則潤腎燥而滋陰，上則清肺金而瀉火，乃二經氣分藥也。黃柏則是腎經血分藥。故二藥必相須而行，昔人譬之蝦與水母，必相依附。補陰之說，詳黃柏條。
【附方】舊二，新六。
久近痰嗽 自胸膈下塞停飲，至於臟腑。用知母、貝母各一兩（為末），巴豆三十枚（去油，研勻）。每服一字，用薑三片，二面蘸藥，細嚼咽下，便睡，次早必瀉一行，其嗽立止。壯人乃用之。一方不用巴豆。（《醫學集成》）
久嗽氣急 知母（去毛，切）五錢（隔紙炒），杏仁（薑水泡，去皮尖，焙）五錢。以水一鐘半，煎一鐘，食遠溫服。次以蘿蔔子、杏仁等分。為末，米糊丸。服五十丸，薑湯下，以絕病根。（鄧筆峰《雜興方》）
妊娠子煩 因服藥致胎氣不安，煩不得臥者。知母一兩（洗焙）。為末，棗肉丸彈子大。每服一丸，人參湯下。醫者不識此病，作虛煩治，反損胎氣。產科鄭宗文得此方於陳藏器《本草拾遺》中，用之良驗。（楊歸濃《產乳集驗方》）
妊娠腹痛 月未足，如欲產之狀。用知母二兩為末，蜜丸梧子大。每粥飲下二十丸。（《聖惠方》）
溪毒射工 凡中溪毒。知母（連根葉）搗作散服，亦可投水搗絞汁飲一二升。夏月出行，多取其屑自隨。欲入水，先取少許投水上流，便無畏。兼辟射工。亦可煮湯浴之，甚佳。（《肘後良方》）
紫癜風疾 醋磨知母擦之，日三次。（《衛生易簡方》）
嵌甲腫痛 知母（燒存性）研，摻之。（《多能方》）
（《本經》上品）
【釋名】肉鬆容（《吳普》）、黑司命（《吳普》）。
時珍曰︰此物補而不峻，故有從容之號。從容，和緩之貌。
【集解】《別錄》曰︰肉蓯蓉，生河西山谷及代郡雁門，五月五日采，陰乾。
普曰︰生河西山陰地，叢生，二月至八月采。
弘景曰︰代郡雁門屬并州，多馬處便有之，言是野馬精落地所生。生時似肉，以作羊肉羹補虛乏極佳，亦可生啖。芮芮河南間至多。今第一出隴西，形扁廣，柔潤多花而味甘。次出北地者，形短而少花。巴東建平間亦有，而不嘉也。
恭曰︰此乃論草蓯蓉也，陶未見肉者。今人所用亦草蓯蓉刮去花，代肉蓯蓉，功力稍劣。
保升曰︰出肅州福祿縣沙中。三月、四月掘根，長尺餘，切取中央好者三四寸，繩穿陰乾，八月始好，皮有松子鱗甲。其草蓯蓉，四月中旬采，長五、六寸至一尺以來，莖圓紫色。
大明曰︰生 落樹下，並土塹上，此即非馬交之處，陶說誤爾。又有花蓯蓉，即暮春抽苗者，力較微爾。
頌曰︰今陝西州郡多有之，然不及西羌界中來者，肉厚而力緊。舊說是野馬遺瀝所生，今西人云大木間及土塹垣中多生，乃知自有種類爾。或疑其初生於馬瀝，後乃滋殖，如茜根生於人血之類是也。五月採取，恐老不堪，故多三月采之。
震亨曰︰河西混一之後，今方識其真形，何嘗有所謂鱗甲者？蓋蓯蓉罕得，人多以金蓮根用鹽盆製而為之，又以草蓯蓉充之，用者宜審。
嘉謨曰︰今人以嫩松梢鹽潤偽之。
【修治】 曰︰凡使先須清酒浸一宿，至明以棕刷去沙土浮甲，劈破中心，去白膜一重，如竹絲草樣。有此，能隔人心前氣不散，令人上氣也。以甑蒸之，從午至酉取出，又用酥炙得所。
【氣味】甘，微溫，無毒。《別錄》曰︰酸、鹹。普曰︰神農、黃帝︰鹹；雷公︰酸；李當之︰小溫。
【主治】五勞七傷，補中，除莖中寒熱痛。養五臟，強陰，益精氣，多子，婦人症瘕。久服輕身（《本經》）。除膀胱邪氣、腰痛，止痢（《別錄》）。益髓，悅顏色，延年，大補壯陽，日御過倍，治女人血崩（甄權）。男子絕陽不興，女子絕陰不產，潤五臟，長肌肉，暖腰膝，男子泄精、尿血、遺瀝，女子帶下陰痛（大明）。
【發明】好古曰︰命門相火不足者，以此補之，乃腎經血分藥也。凡服蓯蓉以治腎，必妨心。
震亨曰︰峻補精血，驟用，反動大便滑也。
藏器曰︰強筋健髓，以蓯蓉、鱔魚二味為末，黃精汁丸服之，力可十倍。此說出《乾寧記》。
頌曰︰西人多用作食。只刮去鱗甲，以酒浸洗去黑汁，薄切，合山芋、羊肉作羹，極美好，益人，勝服補藥。
宗 曰︰洗去黑汁，氣味皆盡矣。然嫩者，方可作羹；老者，味苦。入藥，少則不效。
【附方】舊一，新四。
補益勞傷，精敗面黑︰用蓯蓉四兩，水煮令爛，薄切細研精羊肉，分為四度，下五味，以米煮粥空心食。（《藥性論》）
腎虛白濁︰肉蓯蓉、鹿茸、山藥、白茯苓等分，為末，米糊丸梧子大，每棗湯下三十丸。（《聖濟總錄》）
汗多便秘，老人虛人皆可用。肉蓯蓉（酒浸，焙）二兩，研沉香末一兩。為末，麻子仁汁打糊，丸梧子大。每服七十丸，白湯下。（《濟生方》）
消中易飢︰肉蓯蓉、山茱萸、五味子為末。蜜丸梧子大。每鹽酒下二十丸。（《醫學指南》）
破傷風病，口噤身強︰肉蓯蓉切片曬乾，用一小盞，底上穿定，燒煙於瘡上熏之，累效。（《衛生總微》）
（宋《開寶》）
【釋名】栗當（《開寶》）、草蓯蓉（《開寶》）、花蓯蓉（《日華》）。
【集解】志曰︰列當生山南岩石上，如藕根，初生掘取陰乾。
保升曰︰原州、秦州、渭州、靈州皆有之。暮春抽苗，四月中旬採取，長五、六寸至一尺以來，莖圓紫色，採取壓扁，日乾。
頌曰︰草蓯蓉根與肉蓯蓉極相類，刮去花，壓扁以代肉者，功力殊劣。即列當也。
根
【氣味】甘，溫，無毒。
【主治】男子五勞七傷，補腰腎，令人有子，去風血，煮酒、浸酒服之（《開寶》）。
【附方】舊一。
陽事不興︰栗當（好者）二斤（即列當）。搗篩畢，以好酒一斗浸之經宿，隨性日飲之。（昝殷《食醫心鏡》）
（《補遺》）
【集解】時珍曰︰鎖陽出肅州。按︰陶九成《輟耕錄》雲︰鎖陽，生韃靼田地，野馬或與蛟龍遺精入地，久之發起如筍，上豐下儉，鱗甲櫛比，筋脈連絡，絕類男陽，即肉蓯蓉之類。或謂裡之淫婦，就而合之，一得陰氣，勃然怒長。土人掘取洗滌，去皮薄切曬乾，以充藥貨，功力百倍於蓯蓉也。時珍疑此自有種類，如肉蓯蓉、列當，亦未必盡是遺精所生也。
【氣味】甘，溫，無毒。
【主治】大補陰氣，益精血，利大便。虛人大便燥結者，啖之可代蓯蓉，煮粥彌佳。不燥結者勿用（震亨）。潤燥養筋，治痿弱（時珍）。
（宋《開寶》）
【校正】天麻，系宋本重出，今並為一。
【釋名】赤箭芝（《藥性》）、獨搖芝（《抱朴子》）、定風草（《藥性》）、離母（《本經》）、合離草（《抱朴子》）、神草（《吳普》）、鬼督郵（《本經》）。
弘景曰︰赤箭，亦是芝類。其莖如箭杆，赤色，葉生其端。根如人足，又雲如芋，有十二子為衛。有風不動，無風自搖。如此，亦非俗所見。而徐長卿亦名鬼督郵。又有鬼箭，莖有羽，其主療並相似，而益大乖異，並非此赤箭也。
頌曰︰按︰《抱朴子》雲︰仙方有合離草，一名獨搖芝，一名離母。所以謂之合離、離母者，此草下根如芋魁，有遊子十二枚周環之，以仿十二辰也。去大魁數尺，皆有細根如白髮，雖相須而實不相連，但以氣相屬爾。如菟絲之草，下有伏菟之根，無此則絲不得上，亦不相屬也。然則赤箭之異，陶隱居已雲非俗所見，菟絲之下有伏菟，亦不聞有見者，殆其種類，時有神異者而如此爾。
時珍曰︰赤箭，以狀而名；獨搖、定風，以性異而名；離母、合離，以根異而名；神草、鬼督郵，以功而名。天麻即赤箭之根，《開寶本草》重出一條，詳後集解下。
【集解】《別錄》曰︰赤箭生陳倉川谷、雍州及太山少室。三月、四月、八月采根，曝乾。
弘景曰︰陳倉，今屬雍州扶風郡。
志曰︰天麻，生鄆州、利州、太山、嶗山諸處，五月采根曝乾。葉如芍藥而小，當中抽一莖，直上如箭杆。莖端結實，狀若續隨子。至葉枯時，子黃熟。其根連一、二十枚，猶如天門冬之類。形如黃瓜，亦如蘆菔，大小不定。彼人多生啖，或蒸煮食之。今多用鄆州者佳。
恭曰︰赤箭，是芝類。莖似箭杆，赤色。端有花，葉赤色，遠看如箭有羽。四月開花，結實似苦楝子，核作五、六棱，中有肉如面，日曝則枯萎。其根皮肉汁，大類天門冬，惟無心脈爾。去根五、六寸，有十餘子衛之，似芋，可生啖之，無乾服之法。頌曰︰赤箭，今江湖間亦有之，然不中藥用。其苗如蘇恭所說，但《本經》雲三月、四月、八月采根，不言用苗。而今方家乃三月、四月采苗，七月、八月、九月采根，與《本經》參差不同，難以兼著，故但從今法。又曰︰天麻，今汴京東西、湖南、淮南州郡皆有之。春生苗，初出若芍藥，獨抽一莖直上，高三、四尺，如箭杆狀，青赤色，故名赤箭芝。莖中空，依半以上，貼莖微有尖小葉。梢頭生成穗，開花結子，如豆粒大。其子至夏不落，卻透虛入莖中，潛生土內。其根形如黃瓜，連生一、二十枚，大者至重半斤，或五、六兩。其皮黃白色，名曰龍皮。肉名天麻，二月、三月、五月、八月內采。初得乘潤刮去皮，沸湯略煮過，曝乾收之。嵩山、衡山人，或取生者，蜜煎作果食，甚珍之。宗 曰︰赤箭，天麻苗也。與天麻治療不同，故後人分為二條。承曰︰今醫家見用天麻，即是赤箭根。《開寶本草》又於中品出天麻一條，雲出鄆州。今之赤箭根苗，皆自齊、鄆而來者為上。蘇頌《圖經》所載天麻之狀，即赤箭苗之未長大者也。赤箭用苗，有自表入裡之功；天麻用根，有自內達外之理；根則抽苗徑直而上，苗則結子成熟而落，返從杆中而下，至土而生，此粗可識其外內主治之理。今翰林沈括最為博識，嘗雲︰古方用天麻不用赤箭，用赤箭不用天麻，則天麻、赤箭本為一物明矣。
機曰︰赤箭、天麻，一物也，經分為二，以根與苗主治不同也。產不同地者，各有所宜也。時珍曰︰《本經》止有赤箭，後人稱為天麻。甄權《藥性論》雲︰赤箭芝一名天麻，本自明白。宋人馬志《重修本草》，重出天麻，遂致分辯如此。沈括《筆談》雲︰《神農本草》明言赤箭采根，後人謂其根如箭，疑當用莖，蓋不然也。譬如鳶尾、牛膝，皆因莖葉相似，則用其根，何足疑哉？上品五芝之外，補益上藥，赤箭為第一。世人惑於天麻之說，遂止用之治風，良可惜哉。沈公此說雖是，但根、莖並皆可用。天麻子從莖中落下，俗名還筒子。其根曝乾，肉色堅白，如羊角色，呼羊角天麻；蒸過黃皺如乾瓜者，俗呼醬瓜天麻，皆可用者。一種形尖而空，薄如玄參狀者，不堪用。《抱朴子》雲︰獨搖芝，生高山深谷之處，所生左右無草。其莖大如手指，赤如丹素。葉似小莧。根有大魁如斗，細者如雞子十二枚繞之。人得大者，服之延年。按︰此乃天麻中一種神異者，如人參中之神參也。 曰︰凡使天麻，勿用御風草，二物相似，只是葉、莖不同。御風草根莖斑，葉背白有青點。使御風草，即勿使天麻。若同用，令人有腸結之患。
【正誤】藏器曰︰天麻，生平澤，似馬鞭草，節節生紫花。花中有子，如青葙子。子性寒，作飲去熱氣。莖葉搗敷癰腫。承曰︰藏器所說，與赤箭不相干，乃別一物也。時珍曰︰陳氏所說，乃一種天麻草，是益母草之類是也。《嘉 本草》誤引入天麻下耳。今正其誤。
【修治】 曰︰修事天麻十兩，銼，安於瓶中。用蒺藜子一鎰，緩火熬焦，蓋於天麻上，以三重紙封系，從巳至未取出，蒺藜炒過，蓋系如前，凡七遍。用布拭上氣汗，刀劈焙乾，單搗用。若用御風草，亦同此法。時珍曰︰此乃治風痺藥，故如此修事也。若治肝經風虛，惟洗淨，以濕紙包，於糠火中煨熟，取出切片，酒浸一宿，焙乾用。
（《本經》上品）
【氣味】辛，溫，無毒。志曰︰天麻，辛、平，無毒。大明曰︰甘，暖。權曰︰赤箭芝，一名天麻。味甘，平，無毒。好古曰︰苦，平，陰中之陽也。
【主治】殺鬼精物，蠱毒惡氣。久服益氣力，長陰肥健，輕身增年（《本經》）。消癰腫，下支滿，寒疝下血（《別錄強筋力。久服益氣，輕身長年（《開寶》）。治冷氣 痺，攤緩不隨，語多恍惚，善驚失志（甄權）。助陽氣，補五勞七傷，鬼疰，通血脈，開竅。服食無忌。（大明）治風虛眩運頭痛（元素）。
【發明】杲曰︰肝虛不足者，宜天麻、芎 以補之。其用有四︰療大人風熱頭痛，小兒風癇驚悸，諸風麻痺不仁，風熱語言不遂。時珍曰︰天麻，乃肝經氣分之藥。《素問》雲︰諸風掉眩，皆屬於肝。故天麻入厥陰之經而治諸病。按︰羅天益雲︰眼黑頭旋，風虛內作，非天麻不能治。天麻乃定風草，故為治風之神藥。今有久服天麻藥，遍身發出紅丹者，是其祛風之驗也。宗 曰︰天麻，須別藥相佐使，然後見其功，仍須加而用之。人或蜜漬為果，或蒸煮食，當深思則得矣。
【附方】新二。
天麻丸︰消風化痰，清利頭目，寬胸利膈。治心忪煩悶，頭暈欲倒，項急，肩背拘倦，神二兩。為末，煉蜜丸如芡子大。每食後嚼一丸，茶、酒任下。（《普濟方》）
腰腳疼痛︰天麻、半夏、細辛各二兩。絹袋二個，各盛藥令勻，蒸熱，交互熨痛處。汗出則愈。數日再熨。（《衛生易簡方》）
還筒子
【主治】定風補虛，功同天麻（時珍）。
【附方】新一。
益氣固精︰補血，黑發，益壽，有奇效。還筒子半兩，芡實半兩，金銀花二兩，破故紙（酒浸，春三、夏一、秋二，冬五日，焙，研末）二兩。各研末，蜜糊丸梧子大。每服五十丸，空心鹽湯
（直律切。《本經》上品）
【釋名】山薊（《本經》）、楊桴（音孚）、桴薊（《爾雅》）、馬薊（《綱目》）、山薑（《別錄》）、山連（《別錄》）、吃力伽（《日華》）。時珍曰︰按《六書本義》，朮字篆文，象其根幹枝葉之形。《吳普本草》一名山芥，一名天薊。因其葉似薊，而味似薑、芥也。西域謂之吃力伽，故《外台秘要》有吃力伽散。揚州之域多種白朮，其狀如桴，故有楊桴及桴薊之名，今人謂之吳朮是也。桴乃鼓槌之名。古方二朮通用。後人始有蒼、白之分，詳見下。
【集解】《別錄》曰︰朮，生鄭山山谷、漢中、南鄭。二月、三月、八月、九月采根，曝乾。
弘景曰︰鄭山，即南鄭也。今處處有，以蔣山、白山、茅山者為勝。十一月、十二月采者好，多脂膏而甘。其苗可作飲，甚香美。朮有兩種︰白朮，葉大有毛而作椏，根甜而少膏，可作丸、散用；赤朮，葉細無椏，根小苦而多膏，可作煎用。東境朮大而無氣烈，不任用。今市人賣者，皆以米粉塗令白，非自然矣，用時宜刮去之。
頌曰︰朮，今處處有之，以茅山、嵩山者為佳。春生苗，青色無椏。莖作蒿幹狀，青赤色，長三、二尺以來。夏開花，紫碧色，亦似刺薊花，或有黃白色者。入伏後結子，至秋而苗枯。根似薑而旁有細根，皮黑，心黃白色，中有膏液紫色。其根乾濕並通用。陶隱居言朮有二種，則《爾雅》所謂桴薊，即白朮也。今白朮生杭、越、舒、宣州高山崗上，葉葉相對，上有毛，方莖，莖端生花，淡紫碧紅數色，根作椏生。二月、三月、八月、九月采，曝乾用，以大塊紫花為勝。古方所用朮者，皆白朮也。
宗奭曰︰蒼朮，長如大拇指，肥實，皮色褐，其氣味辛烈，須米泔浸洗，去皮用。白朮粗促，色微褐，其氣亦微辛苦而不烈。古方及《本經》止言朮，不分蒼、白二種，亦宜兩審
時珍曰︰蒼朮，山薊也，處處山中有之。苗高二、三尺，其葉抱莖而生，梢間葉似棠梨葉，其腳下葉有三、五叉，皆有鋸齒小刺。根如老薑之狀，蒼黑色，肉白有油膏。白朮，桴薊也，吳越有之。人多取根栽蒔，一年即稠。嫩苗可茹，葉稍大而有毛。根如指大，狀如鼓槌，亦有大如拳者。彼人剖開曝乾，謂之削朮，亦曰片朮。陳自良言︰白而肥者，是浙朮；瘦而黃者，是幕阜山所出，其力劣。昔人用朮不分赤、白。自宋以來，始言蒼朮苦辛氣烈，白朮苦甘氣和，各自施用，亦頗有理。並以秋采者，佳；春采者，虛軟易壞。嵇含《南方草木狀》雲︰藥有吃力伽，即朮也。瀕海所產，一根有至數斤者，采餌尤良。
嘉謨曰︰浙朮，俗名雲頭朮，種平壤，頗肥大，由糞力也，易潤油。歙朮，俗名狗頭朮，雖瘦小，得土氣充也，甚燥白，勝於浙朮。寧國、昌化、池州者，並同歙朮，境相鄰也。
朮（白朮也）
【氣味】甘，溫，無毒。《別錄》曰︰甘。權曰︰甘，辛。
杲曰︰味苦而甘，性溫，味濃氣薄，陽中陰也，可升可降。
好古曰︰入手太陽、少陰，足太陰、陽明，少陰、厥陰六經。
之才曰︰防風、地榆為之使。
權曰︰忌桃、李、菘菜、雀肉、青魚。
嘉謨曰︰咀後人乳汁潤之，製其性也。脾病，以陳壁土炒過，竊土氣以助脾也。
【主治】風寒濕痺，死肌痙疸，止汗除熱消食。作煎餌，久服，輕身延年不飢（《本經》）。主大風在身面，風眩頭痛，目淚出，消痰水，逐皮間風水結腫，除心下急滿，霍亂吐下不止，利腰臍間血，益津液，暖胃消穀嗜食（《別錄》）。治心腹脹滿，腹中冷痛，胃虛下利，多年氣痢，除寒熱，止嘔逆（甄權）。止反胃，利小便，主五勞七傷，補腰膝，長肌肉，治冷氣， 癖氣塊，婦人冷症瘕（大明）。除濕益氣，和中補陽，消痰逐水，生津止渴，止瀉痢，消足脛濕腫，除胃中熱、肌熱。得枳實，消痞滿氣分；佐黃芩，安胎清熱（元素）。理胃益脾，補肝風虛，主舌本強，食則嘔，胃脘痛，身體重，心下急痛，心下水痞。沖脈為病，逆氣裡急，臍腹痛（好古）。
【發明】好古曰︰本草無蒼、白朮之名。近世多用白朮，治皮間風，止汗消痞，補胃和發，有汗則止，與黃耆同功。
元素曰︰白朮除濕益燥，和中補氣。其用有九︰溫中，一也；去脾胃中濕，二也；除胃中熱，三也；強脾胃，進飲食，四也；和胃生津液，五也；止肌熱，六也；四肢睏倦，嗜臥，目不能開，不思飲食，七也；止渴，八也；安胎，九也。凡中焦不受濕不能下利，必須白朮以逐水益脾。非白朮不能去濕，非枳實不能消痞，故枳朮丸以之為君。
機曰︰脾惡濕，濕勝則氣不得施化，津何由生？故曰︰膀胱者津液之府，氣化則能出焉。用白朮以除其濕，則氣得周流而津液生矣。
【附方】舊七，新二十四。
枳朮丸︰消痞強胃，久服令人食自不停也。白朮一兩（黃壁土炒過，去土），枳實（麩炒，去麩）一兩。為末，荷葉包飯燒熟，搗和丸梧子大。每服五十丸，白湯下。氣滯，加橘皮一兩；有火，加黃連一兩；有痰，加半夏一兩；有寒，加乾薑五錢，木香三錢；有食，加神曲、麥 各五錢。（《潔古家珍》）
枳朮湯︰心下堅大如盤，邊如旋杯，水飲所作。寒氣不足，則手足厥逆，腹滿脅鳴相逐。陽氣不通即身冷，陰氣不通即骨疼。陽前通則惡寒，陰前通則痺不仁。陰陽相得，其氣乃行；大氣一轉，其氣乃散。實則失氣，虛則遺尿。名曰氣分，宜此主之。白朮一兩，枳實七個。水五升，煮三升，分三服。腹中軟，即散。（仲景《金匱玉函》）
白朮膏︰服食滋補，止久泄痢。上好白朮十斤，切片，入瓦鍋內，水淹過二寸，文武火煎至一半，傾汁入器內，以渣再煎，如此三次，乃取前後汁同熬成膏，入器中一夜，傾去上面清水，收之。每服二、三匙，蜜湯調下。（《千金良方》）
參朮膏︰治一切脾胃虛損，益元氣。白朮一斤，人參四兩。切片，以流水十五碗浸一夜，桑柴文武火煎取濃汁，熬膏，入煉蜜收之。每以白湯點服。（《集簡方》）
胸膈煩悶︰白朮末，水服方寸匕。（《千金方》）
心下有水︰白朮三兩，澤瀉五兩。水三升，煎一升半，分三服。（《梅師方》）
五飲酒癖︰一、留飲，水停心下；二、癖飲，水在兩脅下；三、痰飲，水在胃中；四、溢飲，水在五臟間；五、流飲，水在腸間。皆因飲食冒寒，或飲茶過多致此。
倍朮丸︰用白朮一斤，乾薑（炮）、桂心各半斤。為末，蜜丸梧子大。每溫水服二、三十丸。（《惠民和劑局方》）
四肢腫滿︰白朮三兩。 咀。每服半兩，水一盞半，大棗三枚，煎九分，溫服，日三、四服，不拘時候。（
產後中寒，遍身冷直，口噤，不識人︰白朮四兩，澤瀉一兩，生薑五錢。水一升，煎服。（《產寶》）
頭忽眩運，經久不瘥，四體漸羸，飲食無味，好食黃土︰用朮三斤，曲三斤。搗篩，酒和濕氣作痛︰白朮切片，煎汁熬膏，白湯點服。（《集簡方》）
中濕骨痛︰朮一兩，酒三盞，煎一盞，頓服。不飲酒，以水煎之。（《三因良方》）
婦人肌熱，血虛者。吃力伽散︰用白朮、白茯苓、白芍藥各一兩，甘草半兩。為散。薑、棗煎服。（王燾《外台秘要》）
風瘙癮疹︰白朮為末，酒服方寸匕，日二服。（《千金方》）
面多 雀卵色︰苦酒漬朮，日日拭之。極效。（《肘後方》）
自汗不止︰白朮末，飲服方寸匕，日二服。（《千金方》）
脾虛盜汗︰白朮四兩，切片，以一兩同黃耆炒，一兩同牡蠣炒，一兩同石斛炒，一兩同麥麩炒，揀朮為末。每服三錢，食遠粟米湯下，日三服。（丹溪方）老小虛汗 白朮五錢，小麥一撮。水煮乾，去麥為末，用黃耆湯下一錢。（《全幼心鑒》）
產後嘔逆，別無他疾者︰白朮一兩二錢，生薑一兩五錢。酒、水各二升，煎一升，分三服。（《婦人良方》）
脾虛脹滿，脾氣不和，冷氣客於中，壅遏不通，是為脹滿。寬中丸︰用白朮二兩，橘皮四兩。為末，酒糊丸梧子大。每食前木香湯送下三十丸，效。（《指迷方》）
脾虛泄瀉︰白朮五錢，白芍藥一兩，冬月用肉豆蔻（煨）。為末，米飯丸梧子大。每米飲下濕瀉暑瀉︰白朮、車前子等分。炒為末，白湯下二、三錢。（《簡便方》）
久瀉滑腸︰白朮（炒）、茯苓各一兩，糯米（炒）二兩。為末，棗肉拌食，或丸服之。（《簡便方》）
老小滑瀉︰白朮半斤（黃土炒過），山藥四兩（炒）。為末，飯丸。量人大小，米湯服。或加人參三錢。（《瀕湖集簡方》）
老人常瀉︰白朮二兩（黃土拌蒸，焙乾去土），蒼朮五錢（泔浸炒），茯苓一兩。為末，米糊丸梧子大，每米湯下七、八十丸。（《簡便方》）
小兒久瀉︰脾虛，米穀不化，不進飲食。溫白丸︰用白朮（炒）二錢半，半夏曲二錢半，丁瀉血萎黃︰腸風痔漏，脫肛瀉血，面色萎黃，積年不瘥者。白朮一斤（黃土炒過，研末），乾地黃半斤。飯上蒸熟，搗和，乾則入少酒，丸梧子大。每服十五丸，米飲下，日三服。（《普濟方》）
孕婦束胎︰白朮、枳殼（麩炒）等分。為末，燒飯丸梧子大。入月一日，每食前溫水下三十丸。胎瘦，則易產也。（《保命集》）
牙齒日長，漸至難食，名髓溢病。白朮煎湯，漱服取效，即愈也。（張銳《雞峰備急方》）
蒼朮
【釋名】赤朮（《別錄》）、山精（《抱朴》）、仙朮（《綱目》）、山薊。
時珍曰︰《異朮》言︰朮者山之精也，服之令人長生辟穀，致神仙，故有山精、仙朮之號。朮有赤、白二種，主治雖近，而性味止發不同。本草不分蒼、白，亦未可據。今將《本經》並《別錄》、甄權、大明四家所說功用，參考分別，各自附方，庶使用者有所依憑。
【修治】大明曰︰用朮以米泔浸一宿，入藥。
宗 曰︰蒼朮辛烈，須米泔浸洗，再換泔浸二日，去上粗皮用。
時珍曰︰蒼朮性燥，故以糯米泔浸去其油，切片，焙乾用。亦有用脂麻同炒，以製其燥者。
【氣味】苦，溫，無毒。《別錄》曰︰甘。權曰︰甘、辛。
時珍曰︰白朮，甘而微苦，性溫而和；赤朮，甘而辛烈，性溫而燥，陰中陽也，可升可降，入足太陰、陽明、手太陰、陽明、太陽之經。忌同白朮。
【主治】風寒濕痺，死肌痙疸。作煎餌久服，輕身延年不飢（《本經》）。主頭痛，消痰水，逐皮間風水結腫，除心下急滿及霍亂吐下不止，暖胃消穀嗜食（《別錄》）。除惡氣，弭災（弘景）。主大風 痺，心腹脹痛，水腫脹滿，除寒熱，止嘔逆下泄冷痢（甄權）。治筋骨軟弱， 癖氣塊，婦人冷氣症瘕，山嵐瘴氣溫疾（大明）。明目，暖水臟（劉完素）。除濕發汗，健胃安脾，治痿要藥（李杲）。散風益氣，總解諸郁（震亨）。治濕痰留飲，或挾瘀血成窠囊，及脾濕下流，濁瀝帶下，滑瀉腸風（時珍）。
【發明】宗 曰︰蒼朮，氣味辛烈；白朮，微辛苦而不烈。古方及《本經》止言朮，未分蒼、白。只緣陶隱居言朮有兩種，自此人多貴白者，往往將蒼朮置而不用。如古方平胃散之類，蒼朮為最要藥，功效尤速。殊不詳本草原無白朮之名。嵇康曰︰聞道人遺言，餌朮、黃精，令人久壽。亦無白字，用宜兩審。
杲曰︰本草但言朮，不分蒼、白。而蒼朮別有雄壯上行之氣，能除濕，下安太陰，使邪氣不傳入脾也。以其經泔浸、火炒，故能出汗，與白朮止汗特異，用者不可以此代彼。蓋有止、發之殊，其餘主治則同。
元素曰︰蒼朮與白朮主治同，但比白朮氣重而體沉。若除上濕發汗，功最大；若補中焦，除脾胃濕，力少不如白朮。腹中窄狹者，須用之。
震亨曰︰蒼朮治濕，上、中、下皆有可用。又能總解諸郁。痰、火、濕、食、氣、血六郁，皆因傳化失常，不得升降。病在中焦，故藥必兼升降。將欲升之，必先降之；將欲降之，必先升之。故蒼朮為足陽明經藥，氣味辛烈，強胃強脾，發穀之氣，能徑入諸經，疏泄陽明之濕，通行斂澀。香附乃陰中快氣之藥，下氣最速。一升一降，故郁散而平。楊士瀛曰︰脾精不禁，小便漏濁淋不止，腰背酸疼，宜用蒼朮以斂脾精，精生於穀故也。弘景曰︰白朮少膏，可作丸散；赤朮多膏，可作煎用。昔劉涓子 取其精而丸之，名守中金丸，可以長生。頌曰︰服食多單餌朮，或合白茯苓，或合石菖蒲，並搗末。旦日水服，晚再進，久久彌佳。 取生朮，去土水浸，再三煎如飴糖，酒調飲之，更善。今茅山所造朮煎，是此法也。
陶隱居言取其精丸之，今乃是膏煎，恐非真也。慎微曰︰梁庾肩吾答陶隱居 朮煎啟雲︰綠葉抽條，紫花標色。百邪外御，六腑內充。山精見書，華神在錄。木榮火謝，盡采擷之難；
啟旦移申，窮淋漉之劑。又謝朮蒸啟雲︰味重金漿，芳逾玉液。足使坐致延生，伏深銘感。
又葛洪《抱朴子‧內篇》雲︰南陽文氏，漢末逃難壺山中，飢困欲死。有人教之食朮，遂不飢。數十年乃還鄉裡，顏色更少，氣力轉勝。故朮一名山精，《神農藥經》所謂必欲長生，常服山精，是也。
時珍曰︰按︰《吐納經》雲︰紫微夫人朮序雲︰吾察草木之勝速益於己者，並不及朮之多驗也。可以長生久視，遠而更靈。山林隱逸，得服朮者，五嶽比肩。又《神仙傳》雲︰陳子皇得餌朮要方，其妻姜氏得疲病，服之自愈，顏色氣力如二十時也。時珍謹按︰以上諸說，皆似蒼朮，不獨白朮。今服食家亦呼蒼朮為仙朮，故皆列於蒼朮之後。又張仲景辟一切惡氣，用赤朮同豬蹄甲燒煙。陶隱居亦言朮能除惡氣，弭災 。故今病疫及歲旦，人家往往燒蒼朮以辟邪氣。《類編》載越民高氏妻，病恍惚譫語，亡夫之鬼憑之。其家燒蒼朮煙，鬼遽求去。《夷堅志》載江西一士人，為女妖所染。其鬼將別曰︰君為陰氣所浸，必當暴泄，但多服平胃散為良。中有蒼朮能去邪也。許叔微《本事方》雲︰微患飲癖三十年。始因少年夜坐寫文，左向伏幾，是以飲食多墜左邊。中夜必飲酒數杯，又向左臥。壯時不覺，三、五年後，覺酒止從左下有聲，脅痛食減嘈雜，飲酒半杯即止。十數日，必嘔酸水數升。暑月止右邊有汗，左邊絕無。遍訪名醫及海上方，間或中病，止得月餘複作。其補，如天雄、附子、礬石輩；利，如牽牛、甘遂、大戟，備嘗之矣。自揣必有癖囊，如潦水之有科臼，不盈科不行。但清者可行，而濁者停滯，無路以決之，故積至五、七日必嘔而去。脾土惡濕，而水則流濕，莫若燥脾以去濕，崇土以填科臼。乃悉屏諸藥，只以蒼朮一斤（去皮，切片，為末），生油麻（半兩）（水二盞，研，濾汁），大棗（五十枚）（煮，去皮核）。搗和丸梧子大。每日空腹溫服五十丸，增至一、二百丸。忌桃、李、雀肉。服三月而疾除。自此常服，不嘔不痛，胸膈寬利，飲啖如故，暑月汗亦周身，燈下能書細字，皆朮之力也。初服時必覺微燥，以山梔子末，沸湯點服解之，久服亦自不燥矣。
【附方】舊二，新三十二。
服朮法︰烏髭發，駐顏色，壯筋骨，明耳目，除風氣，潤肌膚，久服令人輕健。蒼朮不計多少，米泔水浸三日，逐日換水，取出刮去黑皮，切片曝乾，慢火炒黃，細搗為末。每一斤，用蒸過白茯苓末半斤，煉蜜和丸梧子大，空心臥時熱水下十五丸。別用朮末六兩，甘草末一兩，拌和作湯點之，吞丸尤妙。忌桃、李、雀、蛤，及三白、諸血。（《經驗方》）
蒼朮膏︰鄧才筆峰《雜興方》︰除風濕，健脾胃，變白駐顏，補虛損，大有功效。蒼朮新者，刮去皮，薄切，米泔水浸二日，一日一換，取出，以井華水浸過二寸，春、秋五日，夏三日，冬七日，漉出，以生絹袋盛之，放在一半原水中，揉洗津液出，紐乾。將渣又搗爛，袋盛於一半原水中，揉至汁盡為度。將汁入大砂鍋中，慢火熬成膏。每一斤，入白蜜四兩，熬二炷香。每膏一斤，入水澄白茯苓末半斤，攪勻瓶收。每服三匙，清早、臨臥各一服，以溫酒送下。忌醋及酸物、桃、李、雀、蛤、菘菜、首魚等物。
吳球《活人心統》蒼朮膏︰治脾經濕氣，少食，足腫無力，傷食，酒色過度，勞逸有傷，骨熱。用鮮白蒼朮二十斤，浸，刮去粗皮，曬切，以米泔浸一宿，取出，同溪水一石，大砂鍋慢火煎半乾，去渣。再入石楠葉三斤（刷去紅衣），楮實子一斤，川當歸半斤，甘草四兩，切，同煎黃色，濾去滓，再煎
蒼朮丸︰薩謙齋《瑞竹堂方》雲︰清上實下，兼治內外障，服。茅山蒼朮（洗刮淨）一斤，分作四分，用酒、醋、糯泔、童尿各浸三日，一日一換；取出，洗搗曬焙，以黑脂麻同炒香，共為末，酒煮麵糊丸梧子大。每空心白湯下五十丸。李仲南《永類方》八製蒼朮丸︰疏風順氣養腎，治腰腳濕氣痺痛。蒼朮一斤（洗刮淨），分作四分，用酒、醋、米泔、鹽水各浸三日，曬乾。又分作四分，用川椒紅、茴香、補骨脂、黑牽牛各一兩，同炒香，揀去不用，只取朮研末，醋糊丸梧子大。每服五十丸，空心鹽酒送下。五十歲後，加沉香末一兩。
蒼朮散︰治風濕，常服壯筋骨，明目。蒼朮一斤，粟米泔浸過，竹刀刮去皮。半斤以無灰酒浸，半斤以童子小便浸，春五、夏三、秋七、冬十日，取出。淨地上掘一坑，炭火 赤，去炭，將浸藥酒，小便傾入坑內，卻放朮在中，以瓦器蓋定，泥封一宿，取出為末。每服一錢，空心溫酒或鹽湯下。萬表《積善堂方》︰六製蒼朮散︰治下元虛損，偏墜莖痛。茅山蒼朮（淨刮）六斤，分作六分︰一斤，倉米泔浸二日，炒；一斤，酒浸二日，炒；一斤，青鹽半斤炒黃，去鹽；一斤，小茴香四兩炒黃，去茴；一斤，大茴香四兩炒黃，去茴；一斤，用桑椹子汁浸二日，炒。取朮為末。每服三錢，空心溫酒下。
固真丹︰《瑞竹堂方》固真丹︰燥濕養脾，助胃固真。茅山蒼朮（刮淨）一斤，分作四分一兩炒。並揀朮研末，酒煮麵，糊丸梧子大。每空心米飲下五十丸。
《乾坤生意》平補固真丹︰治元臟久虛，遺精白濁，婦人赤白帶下崩漏。金州蒼朮（刮淨）一斤，分作四分︰一分，川椒一兩炒；一分，破故紙一兩炒；一分，茴香、食鹽各一兩炒；一分，川楝肉一兩炒。取淨朮為末，入白茯苓末二兩，酒洗當歸末二兩，酒煮，麵糊丸梧子大。每空心鹽酒下五十丸。
固元丹︰治元臟久虛，遺精白濁五淋，及小腸膀胱疝氣，婦人赤白帶下，血崩便血等疾，以小便頻數為效。好蒼朮（刮淨）一斤，分作四分︰一分，小茴香、食鹽各一兩，同炒；一分，川椒、補骨脂各一兩，同炒；一分，川烏頭、川楝子肉各一兩，同炒；一分，用醇醋、老酒各半斤，同煮乾焙，連同炒藥通為末，用酒煮糊丸梧子大。每服五十丸，男以溫酒，女以醋湯，空心下。此高司法方也。（王 《百一選方》）
少陽丹︰蒼朮（米泔浸半日，刮皮，曬乾為末）一斤，地骨皮（溫水洗淨，去心曬研）一斤，熟桑椹二十斤（入瓷盆揉爛，絹袋壓汁）。和末如糊，傾入盤內，日曬夜露，采日精月華，待乾，研末，煉蜜和丸赤小豆大。每服二十丸，無灰酒下，日三服。一年辮發返黑，三年面如童子。（劉松石《保壽堂方》）
交感丹︰補虛損，固精氣，烏髭發。此鐵瓮城申先生方也，久服令人有子。茅山蒼朮（刮淨）一斤（分作四分，用酒、醋、米泔、鹽湯各浸七日，曬研），川椒紅、小茴香各四兩（炒研
交加丸︰升水降火，除百病。蒼朮（刮淨）一斤（分作四分︰一分，米泔浸炒；一分，鹽水浸炒；一分，川椒炒；一分，破故紙炒），黃柏皮（刮淨）一斤（分作四分︰一分，酒炒；一分，童尿浸炒；一分，小茴香炒；一分，生用）。揀去各藥，只取朮、柏為末，煉蜜丸梧子大。每服六十丸，空心鹽湯下。（鄧才筆峰《雜興方》）
坎離丸︰滋陰降火，開胃進食，強筋骨，去濕熱。白蒼朮（刮淨）一斤（分作四分︰一分，川椒一兩炒；一分，破故紙一兩炒；一分，五味子一兩炒；一分，川芎 一兩炒，只取朮研末），川柏皮四斤（分作四分︰一斤，酥炙；一斤，人乳汁炙；一斤，童尿炙；一斤，米泔炙，各十二次，研末）。和勻，煉蜜丸梧子大。每服三十丸，早用酒，午用茶，晚用白湯下。（《積善堂方》）
不老丹︰補脾益腎，服之，七十亦無白髮。茅山蒼朮（刮淨，米泔浸軟，切片）四斤（一斤，酒浸焙；一斤，醋浸焙；一斤，鹽四兩炒；一斤，椒四兩炒），赤、白何首烏各二斤（泔浸，竹刀刮切，以黑豆、紅棗各五升，同蒸至豆爛，曝乾），地骨皮（去骨）一斤。各取淨末，以桑椹汁和成劑，鋪盆內，汁高三指，日曬夜露，取日月精華，待乾，以石臼搗末，煉蜜和丸梧子大。每空心酒服一百丸。此皇甫敬之方也。（王海藏《醫壘元戎》）
靈芝丸︰治脾腎氣虛，添補精髓，通利耳目。蒼朮一斤。米泔水浸，春、夏五日，秋、冬七日，逐日換水，竹刀刮皮切曬，石臼為末，棗肉蒸，和丸梧子大。每服三、五十丸，棗湯空心服。（《奇效良方》）
補脾滋腎、生精強骨，真仙方也。蒼朮（去皮）五斤（為末，米泔水漂，澄取底用），脂麻二升半（去殼研爛，絹袋濾去渣）。澄漿拌朮，曝乾。每服三錢，米湯或酒空心調服。（《孫氏集效方》）
面黃食少︰男婦面無血色，食少嗜臥。蒼朮一斤，熟地黃半斤，乾薑（炮）冬一兩（春、秋小兒癖疾︰蒼朮四兩，為末。羊肝一具，竹刀批開，撒朮末，線縛，入砂鍋煮熟，搗作丸服。（《生生編》）
好食生米︰男子、婦人因食生熟物留滯腸胃，遂至生蟲，久則好食生米，否則終日不樂，至憔悴萎黃，不思飲食，以害其生。用蒼朮米泔水浸一夜，銼焙為末，蒸餅丸梧子大。每服五十丸，食前米飲下，日三服。益昌伶人劉清嘯，一娼名曰花翠，年逾笄病此。惠民局監趙尹，以此治之，兩旬而愈。蓋生米留滯，腸胃受濕，則穀不磨而成此疾，蒼朮能去濕暖胃消穀也。（楊氏《家藏經驗方》）
腹中虛冷，不能飲食，食輒不消，羸弱生病。朮二斤，曲一斤。炒為末，蜜丸梧子大。每服三十丸，米湯下，日三服。大冷，加乾薑三兩；腹痛，加當歸三兩；羸弱，加甘草二兩。（《肘後方》）
脾濕水瀉注下，困弱無力，水穀不化，腹痛甚者。蒼朮二兩，白芍藥一兩，黃芩半兩，淡桂二錢。每服一兩，水一盞半，煎一盞，溫服。脈弦頭微痛，去芍藥，加防風二兩。（《保命集》）
暑月暴瀉︰壯脾溫胃，及療飲食所傷。
曲朮丸︰用神曲（炒）、蒼朮（米泔浸一夜，焙）等分為末，糊丸梧子大。每服三、五十丸，米飲下。（《和劑局方》）
飧瀉久痢︰椒朮丸︰用蒼朮二兩，川椒一兩。為末，醋糊丸梧子大。每服二十丸，食前溫水下。惡痢久者，加桂。（《保命集》）
脾濕下血︰蒼朮二兩，地榆一兩。分作二服，水二盞，煎一盞，食前溫服。久痢虛滑，以此下桃花丸。（《保命集》）。
腸風下血︰蒼朮不拘多少，以皂角 濃汁浸一宿，煮乾，焙研為末，麵糊丸如梧子大。每服五十丸，空心米飲下，日三服。（《婦人良方》）
濕氣身痛︰蒼朮泔浸切，水煎，取濃汁熬膏，白湯點服。（《簡便方》）
補虛明目、健骨和血。蒼朮（泔浸）四兩，熟地黃（焙）二兩。為末，酒糊丸梧子大。每溫酒下三、五十丸，日三服。（《普濟方》）
青盲雀目︰《聖惠方》︰用蒼朮四兩，泔浸一夜，切焙研末。每服三錢，豬肝三兩，劈開摻藥在內，扎定，入粟米一合，水一碗，砂鍋煮熟，熏眼，臨臥食肝飲汁，不拘大人、小兒皆治。又方︰不計時月久近。用蒼朮二兩，泔浸，焙搗為末。每服一錢，以好羊子肝一斤，竹刀切破，摻藥在內，麻扎，以粟米泔煮熟，待冷食之，以愈為度。
眼目昏澀︰蒼朮半斤（泔浸七日，去皮切焙），木賊各二兩。為末。每服一錢，茶、酒任下。（《聖惠方》）
嬰兒目澀不開，或出血。蒼朮二錢，入豬膽中扎煮。將藥氣熏眼後，更嚼取汁與服。妙。（《幼幼新書》）
風牙腫痛︰蒼朮鹽水浸過，燒存性，研末揩牙。去風熱。（《普濟方》）
臍蟲怪病︰腹中如鐵石，臍中水出，旋變作蟲行，繞身匝癢難忍，撥掃不盡。用蒼朮濃煎湯浴之。仍以蒼朮末
苗
【主治】作飲甚香，去水（弘景）。亦止自汗。
（《本經》中品）
【釋名】強膂（《別錄》）、扶筋（《別錄》）、百枝（《本經》）、狗青（《吳普》）。
恭曰︰此藥苗似貫眾，根長多歧，狀如狗之脊骨，而肉作青綠色，故以名之。
時珍曰︰強膂、扶筋，以功名也。《別錄》又名扶蓋，乃扶筋之誤。《本經》狗脊一名百枝，《別錄》萆 一名赤節，而《吳普本草》謂百枝為萆 ，赤節為狗脊，皆似誤也。
【集解】《別錄》曰︰狗脊，生常山川谷。二月、八月采根，曝乾。普曰︰狗脊如萆 ，莖節如竹有刺，葉圓赤，根黃白，亦如竹根，毛有刺。《岐伯經》雲︰莖無節，葉端圓青赤，皮白有赤脈。弘景曰︰今山野處處有之，與菝 相似而小異。其莖葉小肥，其節疏，其莖大直，上有刺，葉圓有赤脈，根凸凹 KT 如羊角強細者是。頌曰︰今太行山、淄、溫、眉州亦有之。苗尖細碎青色，高一尺以來，無花。其莖葉似貫眾而細。其根黑色，長三、四寸，多歧，似狗之脊骨，大有兩指許。其肉青綠色。春秋采根，曝乾。今方亦有用金毛者。陶氏所說乃有刺萆 ，非狗脊也，今江左俗猶用之。 曰︰凡使狗脊，勿用透山藤根，形狀一般，只是入頂苦，不可餌也。
時珍曰︰狗脊有二種︰一種根黑色，如狗脊骨，一種有金黃毛，如狗形，皆可入藥。其莖細而葉、花兩兩對生，正似大葉蕨，比貫眾葉有齒，面背皆光。其根大如拇指，有硬黑鬚簇之。吳普、陶弘景所說根苗，皆是菝 ；蘇恭、蘇頌所說，即真狗脊也。
按張揖《廣雅》雲︰菝 ，狗脊也。張華《博物志》雲︰菝 ，與萆 相亂，一名狗脊。觀此則昔人以菝為狗脊，相承之誤久矣。然菝 、萆 、狗脊三者，形狀雖殊，而功用亦不甚相遠。
根
【修治】 曰︰凡修事，火燎去須，細銼了，酒浸一夜，蒸之，從巳至申，取出曬乾用。
時珍曰︰今人惟銼炒，去毛須用。
【氣味】苦，平，無毒。《別錄》曰︰甘，微溫。普曰︰神農︰苦；桐君、黃帝、岐伯、雷公、扁鵲︰甘，無毒；李當之︰小溫。權曰︰苦、辛、微熱。之才曰︰萆 為之使，惡敗醬、莎草。
【主治】腰背強，關機緩急，周痺寒濕膝痛，頗利老人（《本經》）。療失溺不節，男子腳弱腰痛，風邪淋露，少氣目暗，堅脊利俯仰，女子傷中關節重（《別錄》）。男子女人毒風軟腳，腎氣虛弱，續筋骨，補益男子（甄權）。強肝腎，健骨，治風虛（時珍）。
【附方】新四。
男子諸風︰四寶丹︰用金毛狗脊（鹽泥固濟， 紅去毛）、蘇木、萆 、川烏頭（生用）等分。為末，米醋和丸梧子大。每服二十丸，溫酒、鹽湯下。（《普濟方》）
室女白帶，衝任虛寒。鹿茸丸︰用金毛狗脊（燎去毛）、白蘞各一兩，鹿茸（酒蒸，焙）二兩。為末，用艾煎醋汁打糯米糊丸梧子大。每服五十丸，空心溫酒下。（《濟生方》）
固精強骨︰金毛狗脊、遠志肉、白茯神、當歸身等分。為末，煉蜜丸梧子大。每酒服五十丸。（《集簡方》）
病後足腫，但節食以養胃氣。外用狗脊，煎湯漬洗。（吳綬《蘊要》）
（《本經》下品）
【釋名】貫節（《本經》）、貫渠（《本經》）、百頭（《本經》、又名虎卷、扁苻）、草鴟頭（《別錄》）、黑狗脊（《綱目》）、鳳尾草（《圖經》）。
時珍曰︰此草葉莖如鳳尾，其根一本而眾枝貫之，故草名鳳尾，根名貫眾、貫節、貫渠。渠者，魁也。《吳普本草》作貫中，俗名貫仲、管仲者，皆謬稱也。《爾雅》雲︰濼（音灼），貫眾，即此也。《別錄》一名伯萍，一名藥藻，皆字訛也。金星草一名鳳尾草，與此同名，宜互考之。
弘景曰︰近道皆有之。葉如大蕨。其根形色毛芒，全似老鴟頭，故呼為草鴟頭。
【集解】《別錄》曰︰貫眾生玄山山谷及冤句少室山。二月、八月采根，陰乾。
普曰︰葉青黃色，兩兩相對，莖有黑毛，叢生，冬夏不死。四月花白，七月實黑，聚相連卷旁生。三月、八月采根，五月采葉。
保升曰︰苗似狗脊，狀如雉尾，根直多枝，皮黑肉赤，曲者名草鴟頭，所在山谷陰處則有之。
頌曰︰今陝西、河東州郡及荊、襄間多有之，而少有花者。春生苗，赤。葉大如蕨。莖幹三棱。葉綠色似雞翎，又名鳳尾草。其根紫黑色，形如犬爪，下有黑須毛，又似老鴟。郭璞注《爾雅》雲︰葉圓銳，莖毛黑，布地，冬不死，《廣雅》謂之貫節是矣。
時珍曰︰多生山陰近水處。數根叢生，一根數莖，莖大如箸，其涎滑。其葉兩兩對生，如狗脊之葉而無鋸齒，青黃色，面深背淺。其根曲而有尖嘴，黑須叢簇，亦似狗脊根而大，狀如伏鴟。
根
【氣味】苦，微寒，有毒。
之才曰︰ 菌、赤小豆為之使，伏石鐘乳。
【主治】腹中邪熱氣，諸毒，殺三蟲（《本經》）。去寸白，破症瘕，除頭風，止金瘡（《別錄》）。為末，水服一錢，止鼻血有效（蘇頌）。治下血崩中帶下，產後血氣脹痛，斑疹毒，漆毒，骨哽。解豬病（時珍）。
【發明】時珍曰︰貫眾大治婦人血氣，根汁能製三黃，化五金，伏鐘乳，結砂製汞，且能解毒軟堅。王海藏治夏月痘出不快，快斑散用之。雲貫眾有毒，而能解腹中邪熱之毒。病因內感而發之於外者多效，非古法之分經也。又黃山谷《煮豆帖》，言荒年以黑豆一升 淨，入貫眾一斤，銼如骰子大，同以水煮，文火斟酌至豆熟，取出日乾，覆令展盡餘汁，簸去貫眾。每日空心 豆五、七粒，能食百草木枝葉有味可飽。又王 《百一選方》，言滁州蔣教授，因食鯉魚玉蟬羹，為肋肉所哽，凡藥皆不效。或令以貫眾濃煎汁一盞半，分三服，連進至夜，一咯而出。亦可為末，水服一錢。觀此可知其軟堅之功，不但治血、治瘡而已也。
【附方】新一十五。
鼻衄不止︰貫眾根末，水服一錢。（《普濟方》）
諸般下血︰腸風酒痢，血痔鼠痔下血。黑狗脊，黃者不用，須內肉赤色者，即本草貫眾也。去皮毛，銼焙為末。每服二錢，空心米飲下。或醋糊丸梧子大，每米飲下三、四十丸。或燒存性，出火毒為末，入麝香少許，米飲服二錢。（《普濟方》）
女人血崩︰貫眾半兩，煎酒服之，立止。（《集簡方》）
產後亡血︰過多，心腹徹痛者。用貫眾狀如刺 者一個，全用不銼，只揉去毛及花萼，以赤白帶下︰年深，諸藥不能療者，用上方治之亦驗，名獨聖湯。方同上。年深咳嗽出膿血。貫眾、蘇方木等分，每服三錢，水一盞，生薑三片，煎服，日二服。久咳，漸成勞瘵。鳳尾草為末，用魚 蘸食之。（《聖惠方》）
痘瘡不快︰快斑散︰用貫眾、赤芍藥各一錢，升麻、甘草各五分。入淡竹葉三片，水一盞半，煎七分，溫服。（王海藏方）
頭瘡白禿︰貫眾、白芷為末，油調塗之。又方︰貫眾燒末，油調塗。（《聖惠方》）
漆瘡作癢︰油調貫眾末，塗之。（《千金方》）
雞魚骨哽︰貫眾、縮砂、甘草等分。為粗末，綿包少許，含之咽汁，久則隨痰自出。（《普濟方》）
解輕粉毒︰齒縫出血，臭腫。貫眾、黃連各半兩。煎水，入冰片少許，時時漱之。（陸氏《積德堂方》）
血痢不止︰鳳尾草根（即貫眾）五錢，煎酒服。陳解元吉言所傳。（《集簡方》）
便毒腫痛︰貫眾，酒服二錢，良。（《多能鄙事》）
花
【主治】惡瘡，令人泄（《別錄》）。
（《本經》上品）
【釋名】不凋草（《日華》）、三蔓草。
時珍曰︰名義殊不可曉。
【集解】《別錄》曰︰巴戟天生巴郡及下邳山谷。二月、八月采根，陰乾。
弘景曰︰今亦用建平、宜都者，根狀如牡丹而細，外赤內黑，用之打去心。
恭曰︰其苗俗名三蔓草。葉似茗，經冬不枯。根如連珠，宿根青色，嫩根白紫，用之亦同，以連珠多肉厚者為勝。
大明曰︰紫色如小念珠，有小孔子，堅硬難搗。
宗 曰︰巴戟天本有心，乾縮時偶自落，或抽去，故中心或空，非自有小孔也。今人慾要中間紫色，則多偽以大豆汁沃之，不可不察。
頌曰︰今江淮、河東州郡亦有，但不及蜀川者佳。多生竹林內。內地生者，葉似麥門冬而濃大，至秋結實。今方家多以紫色為良。蜀人云︰都無紫色者。采時或用黑豆同煮，欲其色紫，殊失氣味，尤宜辨之。又有一種山 根，正似巴戟，但色白。土人採得，以醋水煮之，乃以雜巴戟，莫能辨也。但擊破視之，中紫而鮮潔者，偽也；其中雖紫，又有微白，糝有粉色，而理小暗者，真也。真巴戟嫩時亦白，乾時亦煮治使紫，力劣弱耳。
根
【修治】 曰︰凡使須用枸杞子湯浸一宿，待稍軟漉出，再酒浸一伏時，漉出，同菊花熬焦黃，去菊花，以布拭乾用。
時珍曰︰今法︰惟以酒浸一宿，銼焙入藥。若急用，只以溫水浸軟去心也。
【氣味】辛、甘，微溫，無毒。大明曰︰苦。
之才曰︰覆盆子為之使，惡雷丸、丹參、朝生。
【主治】大風邪氣，陰痿不起，強筋骨，安五臟，補中增志益氣（《本經》）。療頭面游風，小腹及陰中相引痛，補五勞，益精，利男子（《別錄》）。治男子夜夢鬼交精泄，強陰下氣，治風癩（甄權）。治一切風，療水脹（《日華》）。治腳氣，去風疾，補血海（時珍，出《仙經》）。
【發明】好古曰︰巴戟天，腎經血分藥也。
權曰︰病患虛損，加而用之。
宗 曰︰有人嗜酒，日須五、七杯，後患腳氣甚危。或教以巴戟半兩（糯米同炒，米微轉色，去米不用），大黃一兩（銼，炒）。同為末，熟蜜丸。溫水服五、七十丸。仍禁酒，遂愈。
【附錄】巴棘 《別錄》曰︰味苦，有毒。主惡疥瘡出蟲。生高地，葉白有刺，根連數
（《本經》上品）
【釋名】苗名小草（《本經》）、細草（《本經》）、棘菀（《本經》）、 繞（《本經》）。
時珍曰︰此草服之能益智強志，故有遠志之稱。《世說》載郝隆譏謝安雲︰處則為遠志，出則為小草。《記事珠》謂之醒心杖。
【集解】《別錄》曰︰遠志，生太山及冤句川谷。四月采根、葉，陰乾。
弘景曰︰冤句，屬兗州濟陰郡。今此藥猶從彭城北蘭陵來。用之去心取皮，一斤止得三兩爾。亦入仙方用。小草，狀似麻黃而青。
志曰︰莖葉似大青而小。比之麻黃，陶不識也。
禹錫曰︰按︰《爾雅》雲︰ 繞，棘菀。郭璞注云︰今遠志也。似麻黃，赤華，葉銳而黃。其上謂之小草。
頌曰︰今河、陝、洛西州郡亦有之。根形如蒿根，黃色。苗似麻黃而青，又如畢豆。葉亦有似大青而小者。三月開白花。根長及一尺。泗州出者，花紅，根葉俱大於他處。商州出者，根乃黑色。俗傳夷門出者最佳。四月采根，曬乾。古方通用遠志、小草。今醫但用遠志，稀用小草。
時珍曰︰遠志有大葉、小葉二種，陶弘景所說者，小葉也；馬志所說者，大葉也。大葉者，花紅。
根
【修治】 曰︰凡使，須去心，否則令人煩悶。仍用甘草湯浸一宿，曝乾或焙乾用。
【氣味】苦，溫，無毒。之才曰︰遠志、小草，得茯苓、冬葵子、龍骨良。畏珍珠、藜蘆、蜚蠊、齊蛤。弘景曰︰藥無齊蛤，恐是百合也。權曰︰是蠐螬也。恭曰︰《藥錄》下卷有齊蛤，陶說︰非也。
【主治】咳逆傷中，補不足，除邪氣，利九竅，益智慧，耳目聰明，不忘，強志倍力。
久服輕身不老（《本經》）。利丈夫，定心氣，止驚悸，益精，去心下膈氣，皮膚中熱，面目黃（《別錄》）。殺天雄、附子、烏頭毒，煎汁飲之（之才）。治健忘，安魂魄，令人不迷，堅壯陽道（甄權）。長肌肉，助筋骨，婦人血噤失音，小兒客忤（《日華》）。腎積奔豚（好古）。治一切癰疽（時珍）。
葉
【主治】益精補陰氣，止虛損夢泄（《別錄》）。
【發明】好古曰︰遠志，腎經氣分藥也。
時珍曰︰遠志，入足少陰腎經，非心經藥也。其功專於強志益精，治善忘。蓋精與志，皆腎經之所藏也。腎經不足，則志氣衰，不能上通於心，故迷惑善忘。《靈樞經》雲︰腎藏精，精合志。腎盛怒而不止則傷志，志傷則喜忘其前言，腰脊不可以俯仰屈伸，毛悴色夭。
又雲︰人之善忘者，上氣不足，下氣有餘，腸胃實而心肺虛，虛則營衛留於下，久之不以時上，故善忘也。陳言《三因方》遠志酒，治癰疽，雲有奇功，蓋亦補腎之力爾。葛洪《抱朴
【附方】舊三，新四。
心孔昏塞︰多忘善誤。丁酉日密自至市買遠志，著巾角中，還為末服之，勿令人知。（《肘後方》）
胸痺心痛︰逆氣，膈中飲不下。小草丸︰用小草、桂心、乾薑、細辛、蜀椒（出汗）各三分，附子二分（炮）。六物下篩，蜜和丸梧子大。先食米汁下三丸，日三服，不知稍增，以知為度。忌豬肉、冷水、生蔥、生菜。（《范汪東陽方》）
喉痺作痛︰遠志肉為末，吹之。涎出為度。（《直指方》）
腦風頭痛︰不可忍。遠志末 鼻。（《宣明方》）
吹乳腫痛︰遠志焙研，酒服二錢，以滓敷之。（《袖珍方》）
一切癰疽︰遠志酒︰治一切癰疽、發背、癤毒，惡候侵大。有死血，陰毒在中則不痛，敷之即痛。有憂怒等氣積而怒攻則痛不可忍，敷之即不痛。或蘊熱在內，熱逼人手不可近，敷之即清涼。或氣虛血冷，潰而不斂，敷之即斂。此本韓大夫宅用以救人方，極驗。若七情內郁，不問虛實寒熱，治之皆愈。用遠志不以多少，米泔浸洗，捶去心，為末。每服三錢，溫酒一盞調，澄少頃飲其清，以滓敷患處。（《三因方》）
小便赤濁 遠志（甘草水煮）半斤，茯神、益智仁各二兩。為末，酒糊丸梧子大。每空心棗
（《唐本》）
【集解】恭曰︰出肅州、巴西。葉似苜蓿，花黃，根如遠志。二月、三月采根，曬乾。
時珍曰︰按︰《唐書》作柏脈根，肅州歲貢之。《千金》、《外台》大方中亦時用之。今不複聞此，或者名稱又不同也。
根
【氣味】甘，苦，微寒，無毒。
【主治】下氣止渴去熱，除虛勞，補不足。酒浸或水煮，丸散兼用。（《唐本》）
（《本經》中品）
【釋名】仙靈脾（《唐本》）、放杖草（《日華》）、棄杖草（《日華》）、千兩金（《日華》）、乾雞筋（《日華》）、黃連祖（《日華》）、三枝九葉草（《圖經》）、剛前（《本經》）。
弘景曰︰服之使人好為陰陽。西川北部有淫羊，一日百遍合，蓋食此藿所致，故名淫羊
時珍曰︰豆葉曰藿，此葉似之，故亦名藿。仙靈脾、千兩金、放杖、剛前，皆言其功力也。雞筋、黃連祖，皆因其根形也。柳子濃文作仙靈毗，入臍曰毗，此物補下，於理尤通。
【集解】《別錄》曰︰淫羊藿生上郡陽山山谷。
恭曰︰所在皆有。葉形似小豆而圓薄，莖細亦堅，俗名仙靈脾是也。
頌曰︰江東、陝西、泰山、漢中、湖湘間皆有之。莖如粟稈。葉青似杏，葉上有刺。根紫色有須。四月開白花，亦有紫花者，碎小，獨頭子。五月采葉，曬乾。湖湘出者，葉如小豆，枝莖緊細，經冬不凋，根似黃連。關中呼為三枝九葉草，苗高一、二尺許，根葉俱堪用。《蜀本草》言生處不聞水聲者，良。
時珍曰︰生大山中。一根數莖，莖粗如線，高一、二尺。一莖三椏，一椏三葉。葉長二、三寸，如杏葉及豆藿，面光背淡，甚薄而細齒，有微刺。
根葉
【修治】 曰︰凡使時呼仙靈脾，以夾刀夾去葉四畔花枝，每一斤用羊脂四兩拌炒，待脂盡為度。
【氣味】辛，寒，無毒。普曰︰神農、雷公︰辛；李當之︰小寒。權曰︰甘，平。可單用。保升曰︰性溫。
時珍曰︰甘、香、微辛，溫。
之才曰︰薯蕷、紫芝為之使，得酒良。
【主治】陰痿絕傷，莖中痛，利小便，益氣力，強志（《本經》）。堅筋骨，消瘰 赤癰，下部有瘡，洗出蟲。丈夫久服，令人無子（《別錄》。機曰︰無子字誤，當作有子。）丈夫絕陽無子，女人絕陰無子，老人昏耄，中年健忘，一切冷風勞氣，筋骨攣急，四肢不仁，補腰膝，強心力（大明）。
【發明】時珍曰︰淫羊藿，味甘氣香，性溫不寒，能益精氣，乃手足陽明、三焦、命門藥也。真陽不足者，宜之。
【附方】舊三，新五。
仙靈脾酒︰益丈夫興陽，理腰膝冷。用淫羊藿一斤，酒一斗，浸三日，逐時飲之。（《食醫心鏡》）
偏風不遂、皮膚不仁，宜服。仙靈脾酒︰仙靈脾一斤，細銼，生絹袋盛，於不津器中，用無灰酒二斗浸之，重封，春、夏三日、秋、冬五日後，每日暖飲，常令醺然，不得大醉，酒盡再合，無不效驗。合時，切忌雞、犬、見。（《聖惠方》）
三焦咳嗽，腹滿不飲食，氣不順。仙靈脾、覆盆子、五味子（炒）各一兩，為末，煉蜜丸梧子大。每薑茶下二十丸。（《聖濟錄》）
目昏生翳︰仙靈脾，生王瓜（即小栝蔞紅色者）等分，為末。每服一錢，茶下，日二服。（《聖濟總錄》）
病後青盲，日近者可治。仙靈脾一兩，淡豆豉一百粒。水一碗半，煎一碗，頓服即瘳。（
小兒雀目︰仙靈脾根、晚蠶蛾各半兩，炙甘草、射干各二錢半，為末。用羊子肝一枚，切痘疹入目︰仙靈脾、威靈仙等分，為末。每服五分，米湯下。（《痘疹便覽》）
牙齒虛痛︰仙
（《開寶》）
【釋名】獨茅（《開寶》）、茅爪子（《開寶》）、婆羅門參。
曰︰其葉似茅，久服輕身，故名仙茅。梵音呼為阿輸干陀。
頌曰︰其根獨生。始因西域婆羅門僧獻方於唐玄宗，故今江南呼為婆羅門參，言其功補如人參也。
【集解】 曰︰仙茅生西域。葉似茅。其根粗細有筋，或如筆管，有節紋理。其花黃色多涎。自武城來，蜀中諸州亦皆有之。
頌曰︰今大庾嶺、蜀川、江湖、兩浙諸州亦有之。葉青如茅而軟，且略闊，面有縱紋。又似初生棕櫚秧，高尺許。至冬盡枯，春初乃生。三月有花如梔子花，黃色，不結實。其根獨莖而直，大如小指，下有短細肉根相附，外皮稍粗褐色，內肉黃白色。二月、八月采根，曝乾用。衡山出者，花碧，五月結黑子。
時珍曰︰蘇頌所說詳盡得之。但四、五月中抽莖四、五寸，開小花深黃色六出。不似梔子，處處大山中有之。人惟取梅嶺者用，而《會典》成都歲貢仙茅二十一斤。
根
【修治】 曰︰採得，以清水洗，刮去皮，於槐砧上用銅刀切豆許大，以生稀布袋盛，於烏豆水中浸一宿，取出，用酒拌濕蒸之，從巳至亥，取出曝乾。勿犯鐵器及牛乳，斑人鬢須。大明曰︰彭祖單服法︰以竹刀刮切，糯米泔浸去赤汁出毒，後無妨損。
【氣味】辛，溫，有毒。 曰︰甘，微溫，有小毒。又曰︰辛，平，宣而複補，無大毒，有小熱、小毒。
【主治】心腹冷氣不能食，腰腳風冷攣痺不能行，丈夫虛勞，老人失溺無子，益陽道。久服通神強記，助筋骨，益肌膚，長精神，明目（《開寶》）。治一切風氣，補暖腰腳，清安五臟。久服輕身，益顏色。丈夫五勞七傷，明耳目，填骨髓（李 ）。開胃消食下氣，益房事
【發明】頌曰︰五代偽唐筠州刺史王顏著《續傳信方》，因國書編錄西域婆羅門僧服仙茅方，當時盛行。雲五勞七傷，明目益筋力，宣而複補。雲十斤乳石，不及一斤仙茅，表其功力也。本西域道人所傳。開元元年婆羅門僧進此藥，明皇服之有效，當時禁方不傳。天寶之亂，方書流散，上都僧不空三藏始得此方，傳與司徒李勉、尚書路嗣恭、給事齊杭、僕射張建封服之，皆得力。路公久服金石無效，得此藥，其益百倍。齊給事守縉雲日，少氣力，風疹繼作，服之遂愈。八、九月採得，竹刀刮去黑皮，切如豆粒，米泔浸兩宿，陰乾搗篩，熟蜜丸梧子大。每旦空心酒飲任便下二十丸。忌鐵器，禁食牛乳及黑牛肉，大減藥力。機曰︰五台山有仙茅，患大風者，服之多瘥。
時珍曰︰按︰《許真君書》雲︰仙茅久服長生。其味甘能養肉，辛能養肺，苦能養氣，咸能養骨，滑能養膚，酸能養筋，宜和苦酒服之，必效也。又范成《大虞衡志》雲︰廣西英州多仙茅，其羊食之，舉體悉化為筋，不複有血肉，食之補人，名乳羊。沈括《筆談》雲︰夏文莊公稟賦異於人，但睡則身冷如逝者，既覺須令人溫之，良久乃能動。常服仙茅、鐘乳、硫黃，莫知紀極。觀此則仙茅蓋亦性熱，補三焦命門之藥也。惟陽弱精寒，稟賦素怯者宜之。若體壯相火熾盛者服之，反能動火。按︰張杲《醫說》雲︰一人中仙茅毒，舌脹退場門，漸大與肩齊。因以小刀 之，隨破隨合， 至百數，始有血一點出，曰可救矣。煮大黃、朴硝與服，以藥摻之，應時消縮。此皆火盛性淫之人過服之害也。弘治間東海張弼梅嶺仙茅詩，「有使君昨日才持去，今日人來乞墓銘」之句。皆不知服食之理，惟借藥縱恣以速其生者，於仙茅何尤？
【附方】新二。
仙茅丸︰壯筋骨，益精神，明目，黑髭須。仙茅二斤（糯米泔浸五日，去赤水，夏月浸三車前子十二兩，白茯苓（去皮）、茴香（炒）、柏子仁（去殼）各八兩，生地黃（焙）、熟地黃（焙）各四兩。為末，酒煮糊丸如梧子大。每服五十丸，食前溫酒下，日二服。（《聖濟總錄》）
定喘下氣，補心腎。神秘散︰用白仙茅半兩（米泔浸三宿，曬炒），團參二錢半，阿膠一兩半（炒），雞 一兩（燒）。為末。每服二錢，糯米飲空心下，日二服。（《三因方》）
（《本經》中品）
【釋名】黑參（《綱目》）、玄台（《吳普》）、重台（《本經》）、鹿腸（《吳普》）、正馬（《別錄》）、逐馬（《藥性》）、馥草（《開寶》）、野脂麻（《綱目》）、鬼藏（《吳普》）。時珍曰︰玄，黑色也。《別錄》一名端，一名鹹，多未詳。
弘景曰︰其莖微似人參，故得參名。志曰︰合香家用之，故俗呼馥草。
【集解】《別錄》曰︰玄參，生河間川谷及冤句，三月、四月采根，曝乾。
普曰︰生冤句山陽。三月生苗。其葉有毛，四四相值，似芍藥。黑莖，莖方，高四、五尺。葉亦生枝間。四月實黑。
弘景曰︰今出近道，處處有之。莖似人參而長大。根甚黑，亦微香，道家時用，亦以合香。
恭曰︰玄參根苗並臭，莖亦不似人參，未見合香。
志曰︰其莖方大，高四、五尺，紫赤色而有細毛。葉如掌大而尖長。根生青白，幹即紫黑，新者潤膩。陶雲莖似人參，蘇言根苗並臭，似未深識。
頌曰︰二月生苗。葉似脂麻對生，又如槐柳而尖長有鋸齒。細莖青紫色。七月開花青碧色。八月結子黑色。又有白花者，莖方大，紫赤色而有細毛；有節若竹者，高五、六尺，其根一根五、七枚。三月、八月采，曝乾。或雲蒸過曝乾。
時珍曰︰今用玄參，正如蘇頌所說。其根有腥氣，故蘇恭以為臭也。宿根多地蠶食之，故其中空。花有紫、白二種。
根
【修治】 曰︰凡採得後，須用蒲草重重相隔，入甑蒸兩伏時，曬乾用。勿犯銅器，餌之噎人喉，喪人目。
【氣味】苦，微寒，無毒。《別錄》曰︰鹹。普曰︰神農、桐君、黃帝、雷公︰苦，無毒；岐伯︰寒。
元素曰︰足少陰腎經君藥也，治本經須用。
之才曰︰惡黃耆、乾薑、大棗、山茱萸，反藜蘆。
【主治】腹中寒熱積聚，女子產乳餘疾，補腎氣，令人目明（《本經》）。主暴中風傷寒，身熱支滿，狂邪忽忽不知人，溫瘧灑灑，血瘕，下寒血，除胸中氣，下水止煩渴，散頸下核，癰腫，心腹痛，堅症，定五臟。久服補虛明目，強陰益精（《別錄》）。熱風頭痛，傷寒勞複，治暴結熱，散瘤 瘰 （甄權）。治游風，補勞損，心驚煩躁，骨蒸傳屍邪氣，止健忘。
【發明】元素曰︰玄參乃樞機之劑，管領諸氣上下，清肅而不濁，風藥中多用之。故《活人書》治傷寒陽毒，汗下後毒不散，及心下懊 ，煩不得眠，心神顛倒欲絕者，俱用玄參。以此論之，治胸中氤氳之氣，無根之火，當以玄參為聖劑也。時珍曰︰腎水受傷，真陰失守，孤陽無根，發為火病。法宜壯水以製火，故玄參與地黃同功。其消瘰 亦是散火，劉守真言︰結核是火病。
【附方】舊二，新七。
諸毒鼠 ︰玄參漬酒，日日飲之。（《開寶本草》）
年久瘰 ︰生玄參，搗敷上，日二易之。（《廣利方》）
赤脈貫瞳︰玄參為末，以米泔煮豬肝，日日蘸食之。（《濟急仙方》）
發斑咽痛︰玄參升麻湯︰用玄參、升麻、甘草各半兩。水三盞，煎一盞半，溫服。（《南陽活人書》）
急喉痺風︰不拘大人小兒。玄參、鼠粘子（半生半炒）各一兩，為末。新水服一盞，立瘥。（《聖惠方》）
鼻中生瘡︰玄參末塗之，或以水浸軟，塞之。（《衛生易簡方》）
三焦積熱︰玄參、黃連、大黃各一兩。為末，煉蜜丸梧子大。每服三、四十丸，白湯下。小兒，丸粟米大。（丹溪方）
小腸疝氣︰黑參 咀，炒，為丸。每服一錢半，空心酒服，出汗即效。（孫天仁《集效方》）
燒香治癆
《經驗方》︰用玄參一斤，甘松六兩。為末，煉蜜一斤和勻，入瓶中封閉，地中埋 十日取出。更用炭末六兩，煉蜜六兩，同和入瓶，更 五日取出。燒之，常令聞香，疾自愈。
頌曰︰初入瓶中封固，煮一伏時，破瓶取搗入蜜，別以瓶盛，埋地中 過用。亦可熏衣。
（《本經》中品）
【校正】並入《別錄》有名未用酸赭。
【釋名】玉豉、酸赭。
弘景曰︰其葉似榆而長，初生布地，故名。其花子紫黑色如豉，故又名玉豉。
時珍曰︰按︰外丹方言︰地榆一名酸赭，其味酸、其色赭故也。今蘄州俚人呼地榆為酸赭，又訛赭為棗，則地榆、酸赭為一物甚明，其主治之功亦同，因並《別錄》有名未用酸赭為一雲。
【集解】《別錄》曰︰地榆，生桐柏及冤句山谷。二月、八月采根曝乾。又曰︰酸赭生昌陽山。采無時。頌曰︰今處處平原川澤皆有之。宿根三月內生苗，初生布地，獨莖直上，高三、四尺，對分出葉。葉似榆葉而稍狹，細長作鋸齒狀，青色。七月開花如椹子，紫黑色。根山人乏茗時，采作飲亦好，又可炸茹。
根
【氣味】苦，微寒，無毒。《別錄》曰︰甘、酸。權曰︰苦，平。元素曰︰氣微寒，味微苦，氣味俱薄，其體沉而降，陰中陽也，專主下焦血。杲曰︰味苦、酸，性微寒，沉也，陰也。之才曰︰得發良，惡麥門冬，伏丹砂、雄黃、硫黃。
【主治】婦人乳產， 痛七傷，帶下五漏，止痛止汗，除惡肉，療金瘡（《本經》）。止膿血，諸 惡瘡熱瘡，補絕傷，產後內塞，可作金瘡膏，消酒，除渴，明目（《別錄》）。止冷熱痢疳痢，極效（《開寶》）。止吐血鼻衄腸風，月經不止，血崩，產前後諸血疾，並水瀉（大明）。治膽氣不足（李杲）。汁釀酒治風痺，補腦。搗汁塗虎犬蛇蟲傷（時珍）。酸赭︰味酸。主內漏，止血不足（《別錄》）。
【發明】頌曰︰古者斷下多用之。炳曰︰同樗皮治赤白痢。
宗 曰︰其性沉寒，入下焦。若熱血痢則可用。若虛寒人及水瀉白痢，即未可輕使。
時珍曰︰地榆除下焦熱，治大小便血証。止血取上截切片炒用。其梢則能行血，不可不知。楊士瀛雲︰諸瘡，痛者，加地榆；癢者，加黃芩。
【附方】舊八，新七。
男女吐血︰地榆三兩。米醋一升，煮十餘沸，去滓，食前稍熱服一合。（《聖惠方》）
婦人漏下，赤白不止，令人黃瘦。方同上。
血痢不止︰地榆曬研。每服二錢，摻在羊血上，炙熟食之，以捻頭煎湯送下。一方︰以地榆煮汁作飲，每服三合。（《聖濟》）
赤白下痢，骨立者。地榆一斤。水三升，煮一升半，去滓，再煎如稠餳，絞濾，空腹服三合，日再服。（崔元亮《海上方》）
久病腸風︰痛癢不止。地榆五錢，蒼朮一兩。水二鐘，煎一鐘，空心服，日一服。（《活法機要》）
下血不止二十年者。取地榆、鼠尾草各二兩。水二升，煮一升，頓服。若不斷，以水漬屋塵飲一小杯投之。（《肘後方》）
結陰下血︰腹痛不已。地榆四兩，炙甘草三兩。每服五錢，水三盞，入縮砂仁七枚，煎一盞半，分二服。（《宣明方》）
小兒疳痢︰地榆煮汁，熬如飴糖，與服便已。（《肘後方》）
毒蛇螫人︰新地榆根搗汁飲，兼以漬瘡。（《肘後方》）
虎犬咬傷︰地榆煮汁飲，並為末敷之。亦可為末，白湯服，日三。忌酒。（《梅師方》）
代指腫痛︰地榆煮汁漬之，半日愈。（《千金翼》）
小兒濕瘡︰地榆煮濃汁，日洗二次。（《千金方》）
小兒面瘡， 赤腫痛。地榆八兩。水一斗，煎五升，溫洗之。（《衛生總微方》）
煮白石法︰七月七日取地榆根，不拘多少陰乾，百日燒為灰。複取生者，與灰合搗萬下。灰三分，生末一分，合之。若石二、三斗，以水浸過三寸，以藥入水攪之，煮至石爛可食乃已。（ 仙《神隱書》）
葉
【主治】作飲代茶，甚解熱（蘇恭）。
（《本經》上品）
【釋名】赤參（《別錄》）、山參（《日華》）、 蟬草（《本經》）、木羊乳（《吳普》）、逐馬（弘景）、奔馬草。
時珍曰︰五參五色配五臟。故人參入脾，曰黃參；沙參入肺，曰白參；玄參入腎，曰黑參；牡蒙入肝，曰紫參；丹參入心，曰赤參。其苦參，則右腎命門之藥也。古人舍紫參而稱苦參，未達此義爾。炳曰︰丹參治風軟腳，可逐奔馬，故名奔馬草。曾用，實有效。
【集解】《別錄》曰︰丹參，生桐柏山川谷及太山。五月采根，曝乾。
弘景曰︰此桐柏山在義陽，是淮水發源之山，非江東臨海之桐柏也。今近道處處有之。莖方有毛，紫花，時人呼為逐馬。
普曰︰莖葉小房如荏有毛，根赤色，四月開紫花。二月、五月采根，陰乾。
頌曰︰今陝西、河東州郡及隨州皆有之。二月生苗，高一尺許。莖方有棱，青色。葉相對，如薄荷而有毛。三月至九月開花成穗，紅紫色，似蘇花。根赤色，大者如指，長尺餘，一苗數根。
恭曰︰冬采者，良；夏采者，虛惡。時珍曰︰處處山中有之。一枝五葉，葉如野蘇而尖，青
根
【氣味】苦，微寒，無毒。
普曰︰神農、桐君、黃帝、雷公︰苦，無毒；岐伯︰鹹。李當之︰大寒。
弘景曰︰久服多眼赤，故應性熱，今雲︰微寒，恐謬也。
權曰︰平。
之才曰︰畏鹹水，反藜蘆。
【主治】心腹邪氣，腸鳴幽幽如走水，寒熱積聚，破症除瘕，止煩滿，益氣（《本經》）。養血，去心腹痼疾結氣，腰脊強腳痺，除風邪留熱。久服利人（《別錄》）。漬酒飲，療風痺足軟（弘景）。主中惡及百邪鬼魅，腹痛氣作，聲音鳴吼，能定精（甄權）。養神定志，通利落死胎，止血崩帶下，調婦人經脈不勻，血邪心煩，惡瘡疥癬，癭贅腫毒丹毒，排膿止痛，生肌長肉。（大明）活血，通心包絡，治疝痛（時珍）。
【發明】時珍曰︰丹參色赤味苦，氣平而降，陰中之陽也。入手少陰、厥陰之經，心與包絡血分藥也。按︰《婦人明理論》雲︰四物湯治婦人病，不問產前、產後，經水多少，皆可通用。惟一味丹參散，主治與之相同。蓋丹參能破宿血，補新血，安生胎，落死胎，止崩中帶下，調經脈，其功大類當歸、地黃、芎 、芍藥故也。
【附方】舊三，新四。
丹參散︰治婦人經脈不調，或前或後，或多或少，產前胎不安，產後惡血不下，兼治冷熱落胎下血︰丹參十二兩，酒五升，煮取三升，溫服一升，一日三服。亦可水煮。（《千金方》）
寒疝腹痛︰小腹陰中相引痛，白汗出，欲死。以丹參一兩為末。每服二錢，熱酒調下。（《聖惠方》）
小兒身熱，汗出拘急，因中風起。丹參半兩，鼠屎（炒）三十枚。為末。每服驚癇發熱︰丹參摩膏︰用丹參、雷丸各半兩，豬膏二兩。同煎七上七下，濾去滓盛之。每婦人乳癰︰丹參、白芷、芍藥各二兩。 咀，以醋醃一夜，豬脂半斤，微火煎成膏，去滓敷之。（孟詵《必效方》）
熱油火灼，除痛生肌。丹參八兩銼，以水微調，取羊脂二斤，煎三上三下，以塗瘡上。（《肘後方》）
（《本經》中品）
【釋名】牡蒙（《本經》）、童腸（《別錄》）、馬行（《別錄》）、眾戎（《別錄》）、五鳥花（《綱目》）。
時珍曰︰紫參、王孫，並有牡蒙之名。古方所用牡蒙，多是紫參也。
按︰《錢起詩集》雲︰紫參，幽芳也。五葩連萼，狀如飛禽羽舉。故俗名五鳥花。
【集解】《別錄》曰︰紫參，生河西及冤句山谷。三月采根，火炙使紫色。
普曰︰紫參一名牡蒙，生河西或商山。圓聚生根，黃赤有紋，皮黑中紫，五月花紫赤，實黑大如豆。
弘景曰︰今方家皆呼為牡蒙，用之亦少。
恭曰︰紫參葉似羊蹄，紫花青穗。其根皮紫黑，肉紅白，肉淺皮深。所在有之。長安見用者，出蒲州。牡蒙乃王孫也，葉似及己而大，根長尺餘，皮肉亦紫色，根苗不相似。
頌曰︰今河中、晉、解、齊及淮、蜀州郡皆有之。苗長一、二尺，莖青而細。其葉青似槐葉，亦有似羊蹄者。五月開花白色，似蔥花，亦有紅紫而似水葒者。根淡紫，根皮紫黑色，如地黃狀，肉紅白色，肉淺而皮深。三月采根，火炙紫色。又雲︰六月采，曬乾用。
時珍曰︰紫參根幹紫黑色，肉帶紅白，狀如小紫草。《范子計然》雲︰紫參出三輔，有三色，以青赤色為善。
根
【氣味】苦，辛，寒，無毒。《別錄》曰︰微寒。普曰︰牡蒙︰神農、黃帝︰苦。李當之︰小寒。之才曰︰畏辛夷。
【主治】心腹積聚，寒熱邪氣，通九竅，利大小便（《本經》）。療腸胃大熱，唾血衄血，腸中聚血，癰腫諸瘡，止渴益精（《別錄》）。治心腹堅脹，散瘀血，治婦人血閉不通（甄權）。主狂瘧瘟瘧，鼽血汗出（好古）。治血痢（好古）。牡蒙︰治金瘡，破血，生肌肉，止痛，赤白痢，補虛益氣，除腳腫，發陰瘍（蘇恭）。
【發明】時珍曰︰紫參色紫黑，氣味俱濃，陰也，沉也。入足厥陰之經，肝臟血分藥也。故治諸血病，及寒熱瘧痢、癰腫積塊之屬厥陰者。古方治婦人腸覃病烏啄丸，所用牡蒙，即此物也。唐蘇恭注王孫，引陳延之《短劇方》牡蒙所主之証，正是紫參；若王孫則止治風濕痺証，不治血病。故今移附於此。
【附方】舊一，新三。
紫參湯︰治痢下。紫參半斤。水五升，煎二升，入甘草二兩，煎取半升，分三服。（張仲景《金匱玉函》）
吐血不止︰紫參、人參、阿膠（炒）等分。為末。烏梅湯服一錢。一方去人參，加甘草，以面上酒刺︰五參丸︰用紫參、丹參、人參、苦參、沙參各一兩。為末，胡桃仁杵和丸，梧
（《本經》中品）
【校正】並入《拾遺》旱藕。
【釋名】牡蒙（弘景）、黃孫（《別錄》）、黃昏（《別錄》）、旱藕。普曰︰楚名王孫。齊名長孫，又名海孫。吳名白功章，又名蔓延。時珍曰︰紫參一名牡蒙，木部合歡一名黃昏，皆與此名同物異。
【集解】《別錄》曰︰王孫，生海西川谷，及汝南城郭垣下。普曰︰蔓延赤文，莖葉相當。
弘景曰︰今方家皆呼為黃昏，雲牡蒙，市人少識者。恭曰︰按︰陳延之《短劇方》，述本草牡蒙一名王孫。徐之才《藥對》有牡蒙，無王孫。此則一物明矣。牡蒙葉似及己而大，根長尺餘，皮肉皆紫色。藏器曰︰旱藕生太行山中，狀如藕。時珍曰︰王孫葉生顛頂，似紫河車葉。按神農及《吳普本草》，紫參一名牡蒙。陶弘景亦曰，今方家呼紫參為牡蒙。其王孫並無牡蒙之名，而陶氏於王孫下乃雲︰又名牡蒙，且無形狀。唐蘇恭始以紫參、牡蒙為二物，謂紫參葉似羊蹄，王孫葉似及己。但古方所用牡蒙，皆為紫參；後人所用牡蒙，乃王孫非紫參也。不可不辨。唐玄宗時隱民姜撫上言︰終南山有旱藕，餌之延年，狀類葛粉。帝取作湯餅，賜大臣。右驍騎將軍甘守誠曰︰旱藕者，牡蒙也，方家久不用，撫易名以神之爾。
據此牡蒙乃王孫也。蓋紫參止治血証積聚瘧痢；而王孫主五臟邪氣痺痛，療百病之文，自可推也。蘇恭引《短劇方》牡蒙所主之証，乃紫參，非王孫，故今移附紫參之下。
根
【氣味】苦，平，無毒。普曰︰神農、雷公︰苦，無毒；黃帝︰甘。藏器曰︰旱藕︰甘，平，無毒。
【主治】五臟邪氣，寒濕痺，四肢疼酸，膝冷痛（《本經》）。療百病，益氣（《別錄》）。旱藕︰主長生不飢，黑毛發（藏器）。
（《本經》中品）
【釋名】紫丹（《別錄》）、紫 （音襖）、茈 （《廣雅》，音紫戾）、藐（《爾雅》，音邈）、地血（《吳普》）、鴉銜草。
時珍曰︰此草花紫根紫，可以染紫，故名。《爾雅》作茈草。瑤、侗人呼為鴉銜草。
【集解】《別錄》曰︰紫草，生碭山山谷及楚地。三月采根，陰乾。
弘景曰︰今出襄陽，多從南陽新野來，彼人種之，即是今染紫者，方藥都不複用。《博物志》雲︰平氏陽山，紫草特好。魏國者，染色殊黑。比年東山亦種之，色小淺於北者。
恭曰︰所在皆有，人家或種之。苗似蘭香，莖赤節青。二月開花紫白色。結實白色，秋月熟。
時珍曰︰種紫草，三月逐壟下子，九月子熟時刈草，春社前後采根陰乾，其根頭有白毛如茸。未花時采，則根色鮮明；花過時采，則根色黯惡。采時，以石壓扁，曝乾；收時，忌人溺及驢馬糞並煙氣，皆令草黃色。
根
【修治】 曰︰凡使，每一斤，用蠟三兩溶水，拌蒸之，待水乾，取去頭並兩畔髭，細銼用。
【氣味】苦，寒，無毒。權曰︰甘，平。完素曰︰苦，溫。
時珍曰︰甘、鹹，寒。入手、足厥陰經。
【主治】心腹邪氣，五疸，補中益氣，利九竅，通水道（《本經》）。療腹腫脹滿痛。以合膏，療小兒瘡，及面 （《別錄》）。治惡瘡 癬（甄權）。治斑疹痘毒，活血涼血，利大腸（時珍）。
【發明】頌曰︰紫草古方稀用。今醫家多用治傷寒時疾發瘡疹不出者，以此作藥，使其發出。《韋宙獨行方》治豌豆瘡，煮紫草湯飲，後人相承用之，其效尤速。時珍曰︰紫草味甘鹹而氣寒，入心包絡及肝經血分。其功長於涼血活血，利大小腸。故痘疹欲出未出，血熱毒盛，大便閉澀者，宜用之。已出而紫黑便閉者，亦可用。若已出而紅活，及白陷大便利者，切尤為有益。又曾世榮《活幼心書》雲︰紫草性寒，小兒脾氣實者猶可用；脾氣虛者反能作瀉。古方惟用茸，取其初得陽氣，以類觸類，所以用發痘瘡。今人不達此理，一概用之，非矣。
【附方】舊三，新六。
消解痘毒︰紫草一錢，陳皮五分，蔥白三寸。新汲水煎服。（《直指方》）
封勿泄氣，待溫時服半合，則瘡雖出亦輕。大便利者，勿用。煎服亦可。（《經驗後方》）
痘毒黑疔︰紫草三錢，雄黃一錢。為末，以胭脂汁調，銀簪挑破，點之極妙。（《集簡方》）
癰疽便閉︰紫草、栝蔞實等分，新水煎服。（《直指方》）
小兒白禿︰紫草煎汁塗之。（《聖惠方》）
小便卒淋︰紫草一兩，為散，每食前用井華水服二錢。（《聖惠方》）
產後淋瀝︰方同上。（《產寶》）
惡蟲咬人︰紫草煎油塗之。（《聖惠方》）
火黃身熱、午後卻涼，身有赤點，如生黑點者，不可治。宜烙手足心、背心、百會、下廉。
內服紫草湯︰紫草、吳藍各一兩，木香、黃連各半兩。粗搗篩，每服五錢匕，水煎服。（《三十六黃方》）
（《本經》下品）
【釋名】野丈人（《本經》）、胡王使者（《本經）》）、奈何草（《別錄》）。
弘景曰︰處處有之。近根處有白茸，狀似白頭老翁，故以為名。
時珍曰︰丈人、胡使、奈何，皆狀老翁之意。
【集解】《別錄》曰︰白頭翁，生高山山谷及田野。四月采。
恭曰︰其葉似芍藥而大，抽一莖。莖頭一花，紫色，似木槿花。實大者如雞子，白毛寸餘，皆披下，似纛頭，正似白頭老翁，故名焉。陶言近根有白茸，似不識也。太常所貯蔓生者，乃是女葳。其白頭翁根，似續斷而扁。
保升曰︰所在有之。有細毛，不滑澤，花蕊黃。二月採花，四月采實，八月采根，皆曬乾。
頌曰︰處處有之。正月生苗，作叢生，狀似白薇而柔細稍長。葉生莖頭，如杏葉，上有細白毛而不滑澤。近根有白茸。根紫色，深如蔓菁。其苗有風則靜，無風而搖，與赤箭、獨活同也。陶注未述莖葉，蘇注言葉似芍藥，實如雞子，白毛寸餘者，皆誤矣。
宗 曰︰白頭翁生河南洛陽界，其新安山野中屢嘗見之，正如蘇恭所說。至今本處山中人賣白頭翁丸，言服之壽考，又失古人命名之義。陶氏所說，失於不審，宜其排叱也。
機曰︰寇宗 以蘇恭為是，蘇頌以陶說為是。大抵此物用根，命名取象，當準蘇頌《圖經》，而恭說恐別是一物也。
根
【氣味】苦，溫，無毒。《別錄》曰︰有毒。吳綬曰︰苦、辛，寒。權曰︰甘、苦，有小毒。豚實為之使。大明曰︰得酒良。花、子、莖、葉同。
【主治】溫瘧狂 ，寒熱，症瘕積聚癭氣，逐血，止痛，療金瘡（《本經》）。鼻衄（《別錄》）。止毒痢（弘景）。赤痢腹痛，齒痛，百骨節痛，項下瘤 。（甄權）。一切風氣，暖腰膝，明目消贅（大明）。
【發明】頌曰︰俗醫合補下藥，甚驗，亦沖人。
杲曰︰氣濃味薄，可升可降，陰中陽也。張仲景治熱痢下重，用白頭翁湯主之。蓋腎欲堅，急食苦以堅之。痢則下焦虛，故以純苦之劑堅之。男子陰疝偏墜，小兒頭禿膻腥，鼻衄無此不效，毒痢有此獲功。
吳綬曰︰熱毒下痢紫血鮮血者，宜之。
【附方】舊二，新三。
方》）
白頭翁湯︰治熱痢下重。用白頭翁二兩，黃連、黃柏、秦皮各三兩。水七升，煮二升，每服一升，不愈更服。婦人產後痢虛極者，加甘草、阿膠各二兩。（仲景《金匱玉函方》）
下痢咽痛︰春夏病此，宜用白頭翁、黃連各一兩，木香二兩。水五升，煎一升半，分三服。（《聖惠方》）
陰 偏腫︰白頭翁根生者，不限多少，搗敷腫處。一宿當作瘡，二十日愈。（《外台秘要》）
外痔腫痛︰白頭翁草，一名野丈人，以根搗塗之，逐血止痛。（《衛生易簡方》）
小兒禿瘡︰白頭翁根搗敷，一宿作瘡，半月愈。（《肘後方》）
花
【主治】瘧疾寒熱，白禿頭瘡（時珍）。
（《本經》下品）
【校正】並入《別錄》白給。
【釋名】連及草（《本經》）、甘根（《本經》）、白給。
時珍曰︰其根白色，連及而生，故曰白芨。其味苦，而曰甘根，反言也。《吳普》作白根，其根有白，亦通。《金光明經》謂之罔達羅喝悉多。又《別錄》有名未用白給，即白芨也，性味功用皆同，系重出，今並為一。
【集解】《別錄》曰︰白芨，生北山川谷及冤句及越山。又曰︰白給生山谷，葉如藜蘆，根白相連，九月采。普曰︰莖葉如生薑、藜蘆。十月花，直上，紫赤色。根白連。二月、八月、九月采。弘景曰︰近道處處有之。葉似杜若，形根似菱米，節間有毛。方用亦稀，可以作糊。保升曰︰今出申州。葉似初生棕苗葉及藜蘆。三、四月抽出一苔，開紫花。七月實熟，黃黑色。冬凋。根似菱，有三角，白色，角頭生芽。八月采根用。頌曰︰今江淮、河、陝、漢、黔諸州皆有之，生石山上。春生苗，長一尺許。葉似棕櫚，兩指大，青色。夏開紫花。二月、七月采根。
時珍曰︰韓保升所說形狀正是，但一科止抽一莖。開花長寸許，紅紫色，中心如舌。其根如菱米，有臍，如鳧茈之臍，又如扁扁螺旋紋。性難乾。
根
【氣味】苦，平，無毒。《別錄》曰︰辛，微寒。白給︰辛，平，無毒。普曰︰神農︰苦；黃帝︰辛；李當之︰大寒；雷公︰辛，無毒。大明曰︰甘、辛。杲曰︰苦、甘，微寒，性澀，陽中之陰也。之才曰︰
【主治】癰腫惡瘡敗疽，傷陰死肌，胃中邪氣，賊風鬼擊，痱緩不收（《本經》）。除白癬疥蟲（《別錄》）。結熱不消，陰下痿，面上 ，令人肌滑（甄權）。止驚邪血邪血痢，癇疾風痺，赤眼症結，溫熱瘧疾，發背瘰 ，腸風痔 ，撲損，刀箭瘡，湯火瘡，生肌止痛（大明）。止肺血（李杲）。
白給︰主伏蟲白癬腫痛（《別錄》）。
【發明】恭曰︰山野人患手足皸拆者，嚼以塗之，有效。為其性粘也。
頌曰︰今醫家治金瘡不瘥及癰疽方，多用之。
震亨曰︰凡吐血不止，宜加白芨。
時珍曰︰白芨性澀而收，得秋金之令，故能入肺止血，生肌治瘡也。按洪邁《夷堅志》雲︰台州獄吏憫一大囚。囚感之，因言︰吾七次犯死罪，遭訊拷，肺皆損傷，至於嘔血。
人傳一方︰只用白芨為末，米飲日服，其效如神。後其囚凌遲，劊者剖其胸，見肺間竅穴數十處，皆白芨填補，色猶不變也。洪貫之聞其說，赴任洋州，一卒忽苦咯血，甚危，用此救之，一日即止也。《摘玄》雲︰試血法︰吐在水碗內，浮者，肺血也；沉者，肝血也；半浮半沉者，心血也。各隨所見，以羊肺、羊肝、羊心煮熟，蘸白芨末，日日服之。
【附方】舊一，新八。
鼻衄不止︰津調白芨末，塗山根上，仍以水服一錢，立止。（《經驗生編》）
重舌鵝口︰白芨末，乳汁調塗足心。（《聖惠方》）
婦人陰脫︰白芨、川烏頭等分。為末，絹裹一錢，納陰中，入三寸，腹內熱即止，日用一次。（《廣濟方》）
疔瘡腫毒︰白芨末半錢，以水澄之，去水，攤於濃紙上貼之。（《袖珍方》）
打跌骨折︰酒調白芨末二錢服，其功不減自然銅、古銖錢也。（《永類方》）
刀斧傷損︰白芨、石膏（ ）等分。為末。摻之，亦可收口。（《濟急方》）
手足皸裂︰白芨末水調塞之。勿犯水。（《濟急方》）
湯火傷灼︰白芨末，油調敷之。（《趙真人方》）
（《綱目》）
【釋名】山漆（《綱目》）、金不換。
時珍曰︰彼人言其葉左三右四，故名三七，蓋恐不然。或雲本名山漆，謂其能合金瘡，如漆粘物也，此說近之。金不換，貴重之稱也。
【集解】時珍曰︰生廣西、南丹諸州番峒深山中，采根曝乾，黃黑色。團結者，狀略似白芨；長者，如老乾地黃，有節。味微甘而苦，頗似人參之味。或雲︰試法，以末糝豬血中，血化為水者乃真。近傳一種草，春生苗，夏高三、四尺。葉似菊艾而勁濃，有歧尖。莖有赤棱。夏秋開黃花，蕊如金絲，盤紐可愛，而氣不香。花乾則吐絮如苦絮。根葉味甘。治金瘡折傷出血，及上下血病，甚效。雲是三七，而根大如牛蒡根，與南中來者不類，恐是劉寄奴之屬，甚易繁衍。
根
【氣味】甘、微苦，溫，無毒。
【主治】止血散血定痛，金刃箭傷、跌撲杖瘡、血出不止者，嚼爛塗，或為末摻之，其血即止。亦主吐血衄血，下血血痢，崩中經水不止，產後惡血不下，血運血痛，赤目癰腫，虎咬蛇傷諸病（時珍）。
【發明】時珍曰︰此藥近時始出，南人軍中用為金瘡要藥，雲有奇功。又雲︰凡杖撲傷損，瘀血淋漓者，隨即嚼爛，罨之即止；青腫者，即消散。若受杖時，先服一、二錢，則血不沖心；杖後，尤宜服之。產後服，亦良。大抵此藥氣溫、味甘微苦，乃陽明、厥陰血分之藥，故能治一切血病，與麒麟竭、紫礦相同。
【附方】新八。
吐血衄血︰山漆一錢，自嚼，米湯送下。或以五分，加入八核湯。（《瀕湖集簡方》）
赤痢血痢︰三七三錢，研末，米泔水調服。即愈。（同上）大腸下血︰三七研末，同淡白酒調一、二錢服，三服可愈。加五分入四物湯，亦可。（同上）婦人血崩︰方同上。產後血多︰山漆研末，米湯服一錢。（同上）男婦赤眼，十分重者︰以山漆根磨汁，塗四圍。甚妙。（同上）
虎咬蛇傷︰山漆研末，米飲服三錢，仍嚼塗之。（並同上）
葉
【主治】折傷跌撲出血，敷之即止；青腫，經夜即散，餘功同根（時珍）。

