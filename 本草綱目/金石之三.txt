（《本經》上品）
【釋名】硃砂。
時珍曰︰丹乃石名，其字從井中一點，象丹在井中之形，義出許慎《說文》。後人以丹爲朱色之名，故呼硃砂。
【集解】《別錄》曰︰丹砂生符陵山谷，采無時。光色如雲母可拆者，良。作末名真朱。
弘景曰︰即今硃砂也。俗醫別取武都仇池雄黃夾雌黃者，名爲丹砂用之，謬矣。符陵是涪州接巴郡南，今無復采者。乃出武陵、西川諸蠻夷中，皆通屬巴地，故謂之巴砂。《仙經》亦用越砂，即出廣州臨漳者。此二處並好，惟須光明瑩澈爲佳。如雲母片者，謂之雲母砂。如樗蒲子、紫石英形者，謂之馬齒砂，亦好。如大小豆及大塊圓滑者，謂之豆砂。細末碎者，謂之末砂。此二種粗，不入藥用，但可畫用爾。采砂皆鑿坎入數丈許。雖同出一郡縣，亦有好惡。地有水井，勝火井也。仙方煉餌，最爲長生之寶。
恭曰︰丹砂大略二種，有土砂、石砂。其土砂，復有塊砂、末砂，體並重而色黃黑，不任畫。用療瘡疥亦好，但不入心腹之藥。然可燒之，出水銀乃多也。其石砂有十數品︰最上者爲光明砂，雲一顆別生一石龕內，大者如雞卵，小者如棗栗，形似芙蓉，破之如雲母，光明照徹，在龕中石台上生，得此者，帶之辟惡，爲上。其次或出石中，或出水內，形塊大者如拇指，小者如杏仁，光明無雜，名馬牙砂，一名無重砂，入藥及畫俱善，俗間亦少有之。其磨 新井、別井、水井、火井、芙蓉、石末、石堆、豆末等砂，形類頗相似。入藥及畫，當擇去其雜土石，便可用矣。別有越砂，大者如拳，小者如雞鴨卵，形雖大，其雜土石，不如細而明淨者。《經》言末之名真朱者，謬矣，豈有一物以全末殊名乎？
曰︰砂凡百等，不可一一論。有妙硫砂，如拳許大，或重一鎰，有十四面，面如鏡，若遇陰沉天雨，即鏡面上有紅漿汁出。有梅柏砂，如梅子許大，夜有光生，照見一室。有白庭砂，如帝珠子許大，面上有小星現。有神座砂、金座砂、玉座砂，不經丹灶，服之而自延壽命。次有白金砂、澄水砂、陰成砂、辰錦砂、芙蓉砂、鏡面砂、箭鏃砂、曹末砂、土砂、金星砂、平面砂、神末砂等，不可一一細述也。
頌曰︰今出辰州、宜州、階州，而辰砂爲最。生深山石崖間，土人采之，穴地數十尺始見其苗，乃白石，謂之硃砂床。砂生石上，其大塊者如雞子，小者如石榴子，狀若芙蓉頭、箭鏃，連床者紫黯若鐵色，而光明瑩澈，碎之嶄岩作牆壁，又似雲母片可拆者，真辰砂也，無石者彌佳。過此皆淘土石中得之，非生於石床者。宜砂絕有大塊者，碎之亦作牆壁，但罕有類物狀，而色亦深赤，爲用不及辰砂，蓋出土石間，非白石床所生也。然近宜州鄰地、春州、融州皆有砂，故其水盡赤。每煙霧鬱蒸之氣，亦赤黃色，土人謂之硃砂氣，尤能作瘴癘爲人患也。階砂又次之，都不堪入藥，惟可畫色爾。凡砂之絕好者，爲光明砂，其次謂之顆塊，其次謂之鹿簌，其下謂之末砂。惟光明砂入藥，餘並不用。
宗奭曰︰丹砂，今人謂之硃砂。辰州砂多出蠻峒、錦州界、 獠峒、老鴉井。其井深廣數十丈，先聚薪於井焚之。其青石壁迸裂處，即有小龕。龕中自有白石床，其石如玉。床上乃生砂，小者如箭鏃，大者如芙蓉，光明可鑒，研之鮮紅，砂洎床大者重七、八兩至十兩。晃州所出形如箭鏃帶石者，得自土中，非此比也。
承曰︰金州、商州亦出一種砂，色微黃，作土氣。陝西、河東、河北、汴東、汴西並以入藥，長安、蜀州研以代銀朱作漆器。又信州近年出一種砂，極有大者，光芒牆壁，略類宜州所產。然有砒氣，破之多作生砒色。若入藥用，見火恐殺人。今浙中市肆往往貨之，不可不審。
時珍曰︰丹砂以辰、錦者爲最。麻陽即古錦州地。佳者爲箭鏃砂，結不實者爲肺砂，細者爲末砂。色紫不染紙者，爲舊坑砂，爲上品；色鮮染紙者，爲新坑砂，次之。蘇頌、陳承所謂階州、金、商州砂者，乃陶弘景所謂武都雄黃，非丹砂也。范成大《桂海志》雲︰本草以辰砂爲上，宜砂次之。然宜州出砂處，與湖北大牙山相連。北爲辰砂，南爲宜砂，地脈不殊，無甚分別，老者亦出白石床上。蘇頌乃雲︰宜砂出土石間，非石床所生，是未識此也。別有一種色紅質嫩者，名土坑砂，乃土石間者，不甚耐火。邕州亦有砂，大者數十、百兩，作塊黑暗，少牆壁，不堪入藥，惟以燒取水銀。頌雲︰融州亦有，今融州無砂，乃邕州之訛也。 仙《庚辛玉冊》雲︰丹砂石以五溪山峒中產者，得正南之氣爲上。麻陽諸山與五溪相接者，次之。雲南、波斯、西胡砂，並光潔可用。柳州一種砂，全似辰砂，惟塊圓如皂角子，不入藥用。商州、黔州土丹砂，宣、信州砂，皆內含毒氣及金、銀、銅、鉛氣，不可服。張果《丹砂要訣》雲︰丹砂者，萬靈之主，居之南方。或赤龍以建號，或朱鳥以爲名。上品生於辰、錦二州石穴，中品生於交、桂，下品生於衡、邵。名有數種，清濁體異，真偽不同。辰、錦上品砂，生白石床之上，十二枚爲一座，色如未開蓮花，光明耀日。亦有九枚爲一座。七枚、五枚者次之。每座中有大者爲主，四圍小者爲臣朝護，四面雜砂一、二斗抱之。中有芙蓉頭成顆者，亦入上品。又有如馬牙光明者，爲上品；白光若雲母，爲中品。又有紫靈砂，圓長似筍而紅紫，爲上品；石片稜角生青光，爲下品。交、桂所出，但是座上及打石得，形似芙蓉頭面光明者，亦入上品；顆粒而通明者，爲中品；片段不明澈者，爲下品。衡、邵所出，雖是紫砂，得之砂石中者，亦下品也。有溪砂，生溪州砂石之中；土砂，生土穴之中，土石相雜，故不入上品，不可服餌。唐李德裕《黃冶論》雲︰光明砂者，天地自然之寶，在石室之間，生雪床之上。如初生芙蓉，紅芭未拆。細者環拱，大者處中，有辰居之象，有君臣之位。光明外澈，采之者，尋石脈而求，此造化之所鑄也。土宿真君曰︰丹砂受青陽之氣，始生礦石，二百年成丹砂而青女孕，又二百年而成鉛，又二百年成銀，又二百年復得太和之氣，化而爲金，故諸金皆不若丹砂金爲上也。
【修治】 曰︰凡修事硃砂，靜室焚香齋沐後，取砂以香水浴過，拭乾，碎搗之，缽中更研三伏時。取一瓷鍋子，每硃砂五兩，用甘草二兩，紫背天葵一鎰，五方草一鎰，著砂上下，以東流水煮三伏時，勿令水火闕。去藥，以東流水淘淨乾曬，又研如粉。用小瓷瓶入青芝草、山須草半兩蓋之，下十斤火 ，從巳至子方歇，候冷取出，細研用。如要服，則以熬蜜丸細麻子大，空腹服一丸。
時珍曰︰今法惟取好砂研末，以流水飛三次用。其末砂多雜石末、鐵屑，不堪入藥。又法︰以絹袋盛砂，用蕎麥灰淋汁，煮三伏時取出，流水浸洗過，研粉飛曬用。又丹砂以石膽、硝石和埋土中，可化爲水。
【氣味】甘，微寒，無毒。
普曰︰神農︰甘；岐伯︰苦，有毒。扁鵲︰苦。李當之︰大寒。
權曰︰有大毒。
大明曰︰涼，微毒。之才曰︰惡磁石，畏鹼水，忌一切血。
時珍曰︰丹砂，《別錄》雲無毒，岐伯、甄權言有毒，似相矛盾。按《何孟春余冬錄》雲︰丹砂性寒而無毒，入火則熱而有毒，能殺人，物性逐火而變。此說是也。丹砂之畏磁石、鹼水者，水克火也。 曰︰鐵遇神砂，如泥似粉。
土宿真君曰︰丹砂用陰地缺、地骨皮、車前草、馬鞭草、皂莢、石葦、決明、瞿麥、南星、白附子、烏頭、三角酸、藕荷、桑椹、地榆、紫河車、地丁，皆可伏製。而金公以砂爲子，有相生之道，可變化。
【主治】身體五臟百病，養精神，安魂魄，益氣明目，殺精魅邪惡鬼。久服通神明不老。能化爲汞（《本經》）。通血脈，止煩滿消渴，益精神，悅澤人面，除中惡腹痛，毒氣疥 諸瘡。輕身神仙（《別錄》）。鎮心，主屍疰抽風（甄權）。潤心肺，治瘡痂息肉，並塗之（大明）。治驚癇，解胎毒痘毒，驅邪瘧，能發汗（時珍）。
【發明】保升曰︰硃砂法火色赤而主心。
杲曰︰丹砂純陰，納浮溜之火而安神明，凡心熱者非此不能除。
好古曰︰乃心經血分主藥，主命門有餘。
青霞子曰︰丹砂外包八石，內含金精，稟氣於甲，受氣於丙，出胎見壬，結塊成庚，增光歸戊，陰陽升降，各本其原，自然不死。若以氣衰血敗，體竭骨枯，八石之功，稍能添益。若欲長生久視，保命安神，須餌丹砂。且八石見火，悉成灰燼；丹砂伏火，化爲黃銀。能重能輕，能神能靈，能黑能白，能暗能明。一斛人擎，力難升舉；萬斤遇火，輕速上騰。鬼神尋求，莫知所在。
時珍曰︰丹砂生於炎方，稟離火之氣而成，體陽而性陰，故外顯丹色而內含真汞。其氣不熱而寒，離中有陰也。其味不苦而甘，火中有土也。是以同遠志、龍骨之類，則養心氣；同當歸、丹參之類，則養心血；同枸杞、地黃之類，則養腎；同濃朴、川椒之類，則養脾；同南星、川烏之類，則祛風。可以明目，可以安胎，可以解毒，可以發汗，隨佐使而見功，無所往而不可。夏子益《奇疾方》雲︰凡人自覺本形作兩人，並行並臥，不辨真假者，離魂病也。用辰砂、人參、茯苓，濃煎日飲，真者氣爽，假者化也。《類編》雲︰錢丕少卿夜多惡夢，通宵不寐，自慮非吉。遇鄧州推官胡用之曰︰昔常如此。有道士教戴辰砂如箭鏃者，涉旬即驗，四五年不復有夢。因解髻中一絳囊遺之。即夕無夢，神魂安靜。道書謂丹砂辟惡安魂，觀此二事可征矣。
《抱朴子》曰︰臨沅縣廖氏家，世世壽考。後徙去，子孫多夭折。他人居其故宅，復多壽考。疑其井水赤，乃掘之，得古人埋丹砂數十斛也。飲此水而得壽，況煉服者乎？
頌曰︰鄭康成注《周禮》，以丹砂、石膽、雄黃、 石、磁石爲五毒。古人惟以攻瘡瘍，而《本經》以丹砂爲無毒，故多煉治服食，鮮有不爲藥患者，豈五毒之說勝乎？當以爲戒。
宗奭曰︰硃砂鎮養心神，但宜生使。若煉服，少有不作疾者。一醫疾，服伏火者數粒，一旦大熱，數夕而斃。沈存中雲︰表兄李善勝煉硃砂爲丹，歲餘，沐浴再入鼎，誤遺一塊。其徒丸服之，遂發懵冒，一夕而斃。夫生硃砂，初生小兒便可服；因火力所變，遂能殺人，不可不謹。
陳文中曰︰小兒初生，便服硃砂、輕粉、白蜜、黃連水，欲下胎毒。此皆傷脾敗陽之藥，輕粉下痰損心，硃砂下涎損神，兒實者服之軟弱，弱者服之易傷，變生諸病也。
時珍曰︰葉石林《避暑錄》載︰林彥振、謝任伯皆服伏火丹砂，俱病腦疽死。張杲《醫說》載︰張愨服食丹砂，病中消數年，發鬢疽而死。皆可爲服丹之戒。而周密《野語》載︰臨川周推官平生孱弱，多服丹砂、烏、附藥，晚年發背疽。醫悉歸罪丹石，服解毒藥不效。
瘍醫老祝診脈曰︰此乃極陰証，正當多服伏火丹砂及三建湯。乃用小劑試之，復作大劑，三日後用膏敷貼，半月而瘡平，凡服三建湯一百五十服。此又與前諸說異。蓋人之臟腑稟受萬殊，在智者辨其陰陽脈証，不以先入爲主。非妙入精微者，不能企此。
【附方】舊八，新二十七。
服食丹砂︰三皇真人煉丹方︰丹砂一斤，研末重篩，以醇酒沃之如泥狀。盛以銅盤，置高閣上，勿令婦人見。燥則復以酒沃，令如泥，陰雨疾風則藏之。盡酒三斗，乃曝之，三百日當紫色。齋戒沐浴七日，靜室飯丸麻子大，常以平旦，向日吞三丸。一月，三蟲出；半年，諸病瘥；一年，鬚髮黑；三年，神人至。（《太上玄變經》）
小神丹方︰真丹末三斤，白蜜六斤。攪合日曝，至可丸，丸麻子大。每旦服十丸。一年，白髮反黑，齒落更生，身體潤澤，老翁成少。（《抱朴子內編》）
明目輕身，去三屍，除瘡癩。美酒五升，浸硃砂五兩，五宿，日乾研末，蜜丸小豆大。每服二十丸，白湯下，久服見效。（《衛生易簡方》）
神注丹方︰白茯苓四兩（糯米酒煮，軟竹刀切片，陰乾爲末），入硃砂末二錢。以乳香水打糊丸梧子大，硃砂末二錢爲衣。陽日，二丸；陰日，一丸。要秘精，新汲水下；要逆氣過精，溫酒下。並空心。（王好古《醫壘元戎》）
烏髭變白︰小雌雞二隻，只與烏油麻一件同水飼之。放卵時，收取。先放者打竅，以硃砂末填入糊定，同衆卵抱出雞取出，其藥自然結實，研粉，蒸餅和丸綠豆大。每酒下五、七丸。不惟變白，亦且愈疾。（張潞方）
小兒初生六日，解胎毒，溫腸胃，壯氣血。硃砂豆大，細研，蜜一棗大，調與吮之，一日令盡。（姚和衆《至寶方》）
預解痘毒，初發時或未出時。以硃砂末半錢，蜜水調服。多者，可少；少者，可無；重者，可輕也。（丹溪方）
初生兒驚，月內驚風欲死︰硃砂磨新汲水塗五心，最驗。（《斗門方》）
小兒驚熱，夜臥多啼︰硃砂半兩，牛黃一分。爲末。每服一字，犀角磨水調下。（《普濟方》）
急驚搐搦︰丹砂半兩，天南星一個（一兩重者。炮裂酒浸），大蠍三個。爲末。每服一字，薄荷湯下。（《聖濟錄》）
驚忤不語，打撲驚忤，血入心竅，不能言語。硃砂爲末，以雄豬心血和，丸麻子大。每棗湯下七丸。（《直指方》）
客忤猝死︰真丹方寸匕，蜜三合，和灌之。（《肘後方》）
癲癇狂亂 歸神丹︰治一切驚憂，思慮多忘，及一切心氣不足，癲癇狂亂。 豬心二個，切，入大硃砂二兩、燈心三兩在內，麻扎，石器煮一伏時，取砂爲末，以茯神末二兩，酒打薄糊丸梧子大。每服九丸至十五丸、至二十五丸，麥門冬湯下。甚者，乳香、人參湯下。（《百一選方》）
產後癲狂︰敗血及邪氣入心，如見祟物，癲狂。用大辰砂一、二錢，研細飛過，用飲兒乳汁三、四茶匙調濕，以紫項地龍一條入藥滾三滾，刮淨，去地龍不用，入無灰酒一盞，分作三、四次服。（何氏方）
心虛遺精︰豬心一個，批片相連，以飛過硃砂末摻入，線縛，白水煮熟食之。（唐瑤《經驗方》）
離魂異病︰方見發明。
夜多惡夢︰方見發明。
男婦心痛︰硃砂、明礬（枯）等分。爲末。沸湯調服。（《摘玄方》）
心腹宿症及猝得症。硃砂研細，搜飯，以雄雞一隻，餓二日，以飯飼之，收糞曝燥爲末。溫酒服方寸匕，日三服。服盡更服，愈乃止。（《外台秘要》）
霍亂轉筋身冷，心下微溫者。硃砂（研）二兩，蠟三兩。和丸，著火籠中熏之，周遭濃覆，勿令煙泄。兼床下著火，令腹微暖，良久當汗出而蘇。（《外台秘要》）
辟瘴正陽︰丹砂三兩，水飛。每服半錢，溫蜜湯下。（《聖濟錄》）
傷寒發汗︰《外台秘要》︰治傷寒時氣溫疫，頭痛壯熱脈盛，始得一、二日者。取真丹一兩，水一斗，煮一升，頓服，覆被取汗。忌生血物。《肘後》︰用真丹末，酒調，遍身塗之，向火坐，得汗愈。
辟禳溫疫︰上品硃砂一兩，細研，蜜和丸麻子大。常以太歲日平旦，一家大小勿食諸物，向東各吞三七丸，勿令近齒，永無溫疫。（《外台》）
諸般吐血︰硃砂、蛤粉等分，爲末。酒服二錢。又方︰丹砂半兩，金箔四片，蚯蚓三條。同研，丸小豆大。每冷酒下二丸。（《聖濟錄》）
妊婦胎動︰硃砂末一錢，和雞子白三枚，攪勻頓服。胎死即出，未死即安。（《普濟方》）
子死腹中不出︰硃砂一兩，水煮數沸，爲末。酒服立出。（《十全博救方》）
目生障翳︰生辰砂一塊，日日擦之，自退。王居雲病此，用之如故。（《普濟方》）
目膜息肉︰丹砂一兩，五月五日研勻，銅器中以水漿一盞，臘水一盞，浸七日，曝乾，銅刀刮下，再研瓶收。每點少許 上。（《聖濟錄》）
目生弩肉及珠管︰真丹、貝母等分，爲末。點注，日三、四度。（《肘後方》）
面上 ︰雞子一枚（去黃），硃砂末一兩。入雞子內封固，入白伏雌下，抱至雛出，取塗面即去。不過五度，面白如玉。此乃陳朝張貴妃常用方，出《西王母枕中方》。（《外台秘要》）
沙蜂叮螫︰硃砂末，水塗之。（《摘玄方》）
木蛭瘡毒，南方多雨，有物曰木蛭，大類鼻涕，生於枯木之上，聞人氣則閃閃而動。人過其下，墮人體間，即立成瘡，久則遍體。惟以硃砂、麝香塗之，即愈。（張杲《醫說》）
產後舌出不收︰丹砂敷之，暗擲盆盎作墮地聲驚之，即自收。（《集簡方》）
（《本經》中品）
【釋名】汞粉（《別錄》）、澒（汞同）、靈液（《綱目》）、奼女（《藥性》）。
時珍曰︰其狀如水似銀，故名水銀。澒者，流動貌。方術家以水銀和牛、羊、豕三脂杵成膏，以通草爲炷，照於有金寶處，即知金、銀、銅、鐵、鉛、玉、龜、蛇、妖怪，故謂之靈液。頌曰︰《廣雅》︰水銀謂之澒。丹灶家名汞，其字亦通用爾。
【集解】《別錄》曰︰水銀生符陵平土，出於丹砂。
弘景曰︰今水銀有生熟。此雲生符陵平土者，是出硃砂腹中，亦有別出沙地者，青白色，最勝。出於丹砂者，是今燒粗末硃砂所得，色小白濁，不及生者。甚能消化金銀，使成泥，人以鍍物是也。燒時飛著釜上灰，名汞粉，俗呼爲水銀灰，最能去虱。
恭曰︰水銀出於硃砂，皆因熱氣，未聞硃砂腹中自出之者。火燒飛取，人皆解法。南人蒸取之，得水銀雖少，而硃砂不損，但色少變霍爾。
頌曰︰今出秦州、商州、道州、邵武軍，而秦州乃來自西羌界。《經》雲出於丹砂者，乃是山石中采粗次硃砂，作爐置砂於中，下承以水，上覆以盆，器外加火 養，則煙飛於上，水銀溜於下，其色小白濁。陶氏言別出沙地者青白色，今不聞有此。西羌人亦云如此燒取，但其山中所生極多，至於一山自拆裂，人採得砂石，皆大塊如升斗，碎之乃可燒 ，故西來水銀極多於南方者。又取草汞法︰用細葉馬齒莧乾之，十斤得水銀八兩或十兩。先以槐木槌之，向日東作架曬之，三、二日即乾。如經年久，燒存性，盛入瓦瓮內，封口，埋土坑中四十九日，取出自成矣。
時珍曰︰汞出於砂爲真汞。雷 言有草汞。陶弘景言有沙地汞。《淮南子》言弱土之氣生白 石， 石生白 。蘇頌言陶說者不聞有之。按《陳霆墨談》雲。拂林國當日沒之處，地有水銀海，周遭四五十里。國人取之，近海十里許掘坑井數十，乃使健夫駿馬，皆貼金箔，行近海邊。日照金光晃耀，則水銀滾沸如潮而來，其勢若粘裹。其人即回馬疾馳，水銀隨趕。若行緩，則人馬俱撲滅也。人馬行速，則水銀勢遠力微，遇坑塹而溜積於中。然後取之，用香草同煎，則成花銀，此與中國所產不同。按︰此說似與陶氏沙地所出相合；又與陳藏器言人服水銀病拘攣，但炙金物熨之，則水銀必出蝕金之說相符。蓋外番多丹砂，其液自流爲水銀，不獨煉砂取出，信矣。胡演《丹藥秘訣》雲︰取砂汞法︰用瓷瓶盛硃砂，不拘多少，以紙封口，香湯煮一伏時，取入水火鼎內，炭塞口，鐵盤蓋定。鑿地一孔，放碗一個盛水，連盤覆鼎於碗上，鹽泥固縫，周遭加火 之，待冷取出，汞自流入碗矣。邕州溪峒燒取極易，以百兩爲一銚，銚之制似豬脬，外糊濃紙數重，貯之即不走漏。若撒失在地，但以川椒末或茶末收之，或以真金及 石引之即上。
嘉謨曰︰取去汞之砂殼，名天流，可點化。
【修治】 曰︰凡使勿用草汞並舊朱漆中者，經別藥製過者，在屍中過者，半生半死者。其硃砂中水銀色微紅，收得後用葫蘆貯之，免遺失。若先以紫背天葵並夜交藤自然汁二味同煮一伏時，其毒自退。若修十兩，二汁各七鎰。
【氣味】辛，寒，有毒。權曰︰有大毒。大明曰︰無毒。
之才曰︰畏磁石、砒霜。
宗奭曰︰水銀得鉛則凝，得硫則結，並棗肉研則散，別法 爲膩粉、粉霜，唾研之死虱，銅得之則明，灌屍中則後腐，以金銀銅鐵置其上則浮，得紫河車則伏，得川椒則收。可以勾金，可爲湧泉匱，蓋借死水銀之氣也。
土宿真君曰︰荷葉、松葉、松脂、穀精草、萱草、金星草、瓦松、夏枯草、忍冬、莨菪子、雁來紅、馬蹄香、獨腳蓮、水慈菇，皆能製汞。
【主治】疥 痂瘍白禿，殺皮膚中虱，墮胎除熱，殺金銀銅錫毒。熔化還復爲丹，久服神仙不死（《本經》）。以敷男子陰，陰消無氣（《別錄》）。利水道，去熱毒（藏器）。主天行熱疾，除風，安神鎮心，治惡瘡 疥，殺蟲，催生，下死胎（大明）。治小兒驚熱涎潮（宗 ）。鎮墜痰逆，嘔吐反胃（時珍）。
【發明】弘景曰︰還復爲丹，事出《仙經》。酒和日曝，服之長生。權曰︰水銀有大毒，硃砂中液也。乃還丹之元母，神仙不死之藥，能伏煉五金爲泥。《抱朴子》
曰︰丹砂燒之成水銀，積變又還成丹砂，其去凡草木遠矣，故能令人長生。金汞在九竅，則死人爲之不朽，況服食乎？
藏器曰︰水銀入耳，能食人腦至盡；入肉令百節攣縮，倒陰絕陽。人患瘡疥，多以水銀塗之，性滑重，直入肉，宜謹之。頭瘡切不可用，恐入經絡，必緩筋骨，百藥不治也。
宗奭曰︰水銀入藥，雖各有法，極須審謹，有毒故也。婦人多服絕娠。今有水銀燒成丹砂，醫人不曉誤用，不可不謹。唐韓愈雲︰太學士李於遇方士柳泌，能燒水銀爲不死藥。以鉛滿一鼎，按中爲空，實以水銀，蓋封四際，燒爲丹砂。服之下血，四年病益急，乃死。余不知服食說自何世起，殺人不可計，而世慕尚之益至，此其惑也。在文書所記及耳聞者不說。今直取目見，親與之游，而以藥敗者六、七公，以爲世誡。工部尚書歸登，自說服水銀得病，有若燒鐵杖自顛貫其下，摧而爲火，射竅節以出，狂痛呼號泣絕。其 席得水銀，發且止，唾血十數年以斃。殿中御史李虛中，疽發其背死。刑部尚書李遜謂余曰︰我爲藥誤。遂死。
刑部侍郎李建，一旦無病死。工部尚書孟簡，邀我於萬州，屏人曰︰我得秘藥，不可獨不死。今遺子一器，可用棗肉爲丸服之。別一年而病。後有人至，訊之，曰︰前所服藥誤，方且下之，下則平矣。病二歲卒。東川節度御史大夫盧坦，溺血，肉痛不可忍，乞死。金吾將軍李道古，以柳泌得罪，食泌藥，五十死海上。此皆可爲戒者也。蘄不死乃速得死，謂之智，可不可也？五穀三牲，鹽醯果蔬，人所常御。人相濃勉，必曰強食。今惑者皆曰︰五穀令人夭，三牲皆殺人，當務減節。一筵之饌，禁忌十之二、三。不信常道而務鬼怪，臨死乃悔。後之好者又曰︰彼死者皆不得其道也，我則不然。始動曰︰藥動故病，病去藥行，乃不死矣。及且死又悔。嗚呼﹗可哀也已。
時珍曰︰水銀乃至陰之精，稟沉著之性。得凡火 煉，則飛騰靈變；得人氣熏蒸，則入骨鑽筋，絕陽蝕腦。陰毒之物無似之者。而大明言其無毒，《本經》言其久服神仙，甄權言其還丹元母，《抱朴子》以爲長生之藥。六朝以下貪生者服食，致成廢篤而喪厥軀，不知若干人矣。方士固不足道，本草其可妄言哉？水銀但不可服食爾，而其治病之功，不可掩也。同黑鉛結砂，則鎮墜痰涎；同硫黃結砂，則拯救危病。此乃應變之兵，在用者能得肯KT而執其樞機焉。余見鉛白霜及靈砂下。
【附方】舊五，新二十四。初生不乳，咽中有噤物如麻豆許。用水銀米粒大與之，下咽即愈。（《聖惠方》）
小兒癇疾，能壓一切熱︰水銀小豆許，安盞中，沉湯內煮一食頃，與服。勿仰兒頭，恐入腦也。（《聖濟方》）
急驚墜涎︰水銀半兩，生南星一兩，麝香半分，爲末，入石腦油同搗，和丸綠豆大。每服一丸，薄荷湯下。失心風疾︰水銀一兩，藕節八個。研成砂子，丸如芡子大。每服二丸，磨刀水下，一、二服。（《經驗方》）
精魅鬼病︰水銀一兩，漿水一升，炭火煎減三分。取水銀一豆許，神符裹吞之，晚又服，一、二日止。（《廣濟方》）
反胃吐食，水不能停︰黑鉛、水銀各一錢半（結砂），舶硫黃五錢，官桂一錢，爲末。每服六錢，一半米湯，一半自然薑汁，調作一處服。（《聖濟錄》）
消渴煩熱︰水銀一兩，鉛一兩（結砂），皂莢一挺（酥炙），麝香一錢。爲末。每服半錢，白湯下。（《聖濟錄》）
膽熱衄蔑，血上妄行︰水銀、硃砂、麝香等分。爲末。每服半錢，新汲水下。（《宣明方》）
血汗不止︰方同上。
妊婦胎動，母欲死，子尚在，以此下之。水銀、硃砂各半兩。研膏。以牛膝半兩，水五大盞。煎汁，入蜜調服半匙。（《聖惠方》）
婦人難產︰水銀二兩，先煮後服，立出。（《梅師方》）
胎死腹中，其母欲死︰水銀二兩吞之，立出。（《梅師方》）
婦人斷產︰水銀以麻油煎一日，空心服棗大一丸，永斷，不損人。（《婦人良方》）
解金銀毒︰水銀一兩，服之即出。（《千金方》）
誤吞金銀及環子釵子︰以汞半兩吞之，再服即出。（《聖惠方》）
百蟲入耳︰水銀豆許，傾入耳中，以耳向下，擊銅物數聲即出。能食人腦，非急切勿用。（《聖濟錄》）
頭上生虱︰水銀和蠟燭油揩之，一夜皆死。（《摘玄方》）
腋下狐臭︰水銀、胡粉等分，以面脂和，頻摻之。（《千金方》）
少年面 ︰水銀、胡粉等分。研，臘豬脂和。夜塗旦拭，勿見水，三度瘥。（《肘後方》）
老小口瘡︰水銀一分，黃連六分，水二升，煮五合。含之，日十次。（《普濟方》）
白癜風癢︰水銀數拭之，即消。（《千金方》）
蟲癬瘙癢︰水銀、胡粉等分。研敷。又水銀、蕪荑，和酥敷之。（《外台秘要》）
痔蟲作癢︰水銀、棗膏各二兩同研，綿裹納下部，明日蟲出。（《梅師方》）
惡肉毒瘡︰一女年十四，腕軟處生物如黃豆大，半在肉中，紅紫色，痛甚，諸藥不效。一方士以水銀四兩，白紙二張揉熟，蘸銀擦之，三日自落而愈。（李樓《怪証方》）
一切惡瘡︰水銀、黃連、胡粉（熬黃），各一兩，研勻敷之，乾則以唾調。（《肘後方》）
楊梅毒瘡︰水銀、黑鉛各一錢（結砂），黃丹一錢，乳香、沒藥各五分。爲末。以紙卷作小捻，染油點燈，日照瘡三次，七日見效。方廣《附餘》︰用水銀、黑鉛（結砂）、銀朱各二錢，白花蛇一錢。爲末，作紙捻七條。頭日用三條，自後日用一條，香油點燈於爐中，放被內熏之，勿透風。頭上有瘡，連頭蓋之。一方︰水銀一錢二分，黑鉛、白錫各八分，（共結砂），黃丹四分，硃砂六分。爲末，分作十二紙捻，以香油浸燈盞內，點於小桶中。以被圍病患坐之，以鼻細細吸煙，三日後口出惡物爲效。
痘後生翳︰水銀一錢，虢丹五錢。研作六丸，坩鍋糊定，火 一日取出，薄綿裹之。左翳塞右耳，右翳塞左耳，自然墜下。（危氏方）
（宋《嘉 》）
【釋名】汞粉、輕粉（《拾遺》）、峭粉（《日華》）、膩粉。時珍曰︰輕，言其質；峭，言其狀，膩，言其性。昔蕭史與秦穆公煉飛雲丹，第一轉乃輕粉，即此。
【修治】時珍曰︰升煉輕粉法︰用水銀一兩，白礬二兩，食鹽一兩，同研不見星，鋪於鐵器內，以小烏盆覆之。篩灶灰，鹽水和，封固盆口。以炭打二炷香取開，則粉升於盆上矣。其白如雪，輕盈可愛。一兩汞，可升粉八錢。又法︰水銀一兩，皂礬七錢，白鹽五錢，同研，如上升煉。又法︰先以皂礬四兩，鹽一兩，焰硝五錢，共炒黃爲曲。水銀一兩，又曲二兩，白礬二錢。研勻，如上升煉。《海客論》雲︰諸礬不與水銀相合，而綠礬和鹽能製水銀成粉，何也？蓋水銀者，金之魂魄；綠礬者鐵之精華，二氣同根，是以暫製成粉。無鹽則色不白。
【氣味】辛，冷，無毒。大明曰︰畏磁石、石黃，忌一切血，本出於丹砂故也。
時珍曰︰溫燥有毒，升也，浮也。黃連、土茯苓、陳醬、黑鉛、鐵漿，可制其毒。
【主治】通大腸，轉小兒疳並瘰癧，殺瘡疥癬蟲，及鼻上酒 ，風瘡瘙癢（藏器）。治痰涎積滯，水腫鼓脹，毒瘡（時珍）。
【發明】宗奭曰︰水銀粉下膈涎，並小兒涎潮螈 藥多用。然不可常服及過多，多則損人。若兼驚則危，須審之。蓋驚爲心氣不足，不可下。下之裡虛，驚氣入心，不可治。其人本虛，更須禁此，慎之至也。
劉完素曰︰銀粉能傷牙齒。蓋上下齒齦屬手足陽明之經，毒氣感於腸胃，而精神氣血水穀既不勝其毒，則毒即循經上行，而至齒齦嫩薄之分爲害也。時珍曰︰水銀乃至陰毒物，因火丹砂而出，加以鹽、礬煉而爲輕粉，以硫黃升而爲銀朱，輕飛靈變，化純陰爲燥烈。其性走而不守，善劫痰涎，消積滯。故水腫風痰濕熱毒瘡被劫，涎從齒齦而出，邪郁爲之暫開，而疾因之亦愈。若服之過劑，或不得法，則毒氣被蒸，竄入經絡筋骨，莫之能出。痰涎既去，血液耗亡，筋失所養，營衛不從。變爲筋攣骨痛，發爲癰腫疳漏，或手足皸裂，蟲癬頑痺，經年累月，遂成廢痼，其害無窮。觀丹客升煉水銀輕粉，鼎器稍失固濟，鐵石撼透，況人之筋骨皮肉乎？陳文中言輕粉下痰而損心氣，小兒不可輕用，傷脾敗陽，必變他証，初生尤宜慎之；而演山氏謂小兒在胎，受母飲食熱毒之氣，畜在胸膈，故生下個個發驚，宜三日之內與黃連去熱，膩粉散毒，又與人參、硃砂、蜜湯解清心肺，積毒既化，兒可免此患。二說不同，各有所見︰一謂無胎毒者，不可輕服；一謂有胎毒者，宜預解之。用者宜審。
【附方】舊三，新三十一。
小兒初生︰浴湯中入鹽少許，拭乾，以膩粉少許摩其身，既不畏風，又散諸氣。（《全幼心鑒》）
初生鎖肚︰証由胎中熱毒，結於肛門，兒生之後，閉而不通三日者。急令婦人咂兒前後心手足心並臍七處，四、五次。以輕粉半錢，蜜少許，溫水化開，時時與少許，以通爲度。（《全幼心鑒》）
小兒涎喘，服藥不退者︰用無雄雞子一個取清，入輕粉（炒）十錢拌和，銀器盛，置湯瓶上蒸熟。三歲兒盡食，當吐痰或泄而愈。氣實者乃可用。（演山《活幼口議》）
幼兒 乳不止，服此立效︰膩粉一錢，鹽豉七粒（去皮）。研勻，丸麻子大。每服三丸，藿香湯下。（《活幼口議》）
小兒吃泥及KT 肚。用膩粉一分，沙糖和丸麻子大。空心米飲下一丸，良久泄出泥土，瘥。（《經驗方》）
大小便閉，脹悶欲死，二三日則殺人。膩粉一錢，生麻油一合，相和，空心服。（《聖惠方》）
大便壅結︰膩粉半錢，沙糖一彈丸。研丸梧子大。每服五丸，臨臥溫水下。又方︰膩粉二錢，黃丹一錢。爲末。每米飲服一錢。（《普濟方》）
血痢腹痛︰膩粉五錢，定粉三錢。同研，水浸蒸餅心少許，和丸綠豆大。每服七丸或十丸，艾一枚，水一盞，煎湯下。（《秘寶方》）
消中嗜食，多因外傷癉熱，內積憂思，啖食鹹物及面，致脾胃乾燥，飲食倍常，不生肌肉，大便反堅，小便無度。輕粉一錢爲末，薑汁拌勻，長流水下，齒浮是效，後服豬肚丸補之。（危氏《得效方》）
一切虛風︰不二散︰用膩粉一兩（湯煎五度如麻腳，慢火焙乾），麝香半兩。細研。每服一字，溫水調下。（孫用和《秘寶方》）
水氣腫滿︰汞粉一錢（烏雞子去黃，盛粉，蒸餅包，蒸熟取出），苦葶藶（炒）一錢，同蒸餅杵丸綠豆大。每車前湯下三、五丸，日三服，神效。（《醫壘元戎》）
痘瘡生翳︰輕粉、黃丹等分。爲末。左目患吹右耳，右目吹左耳，即退。（王氏《痘疹方》）
女人面脂︰太真紅玉膏︰輕粉、滑石、杏仁（去皮）等分。爲末。蒸過，入腦、麝少許，以雞子清調勻，洗面畢敷之。旬日後，色如紅玉。（《閨閣事宜》）
抓破麵皮︰生薑自然汁調輕粉末搽之。更無痕跡。（《救急方》）
牙齒疼痛︰輕粉一錢，大蒜一瓣，杵餅，安膈骨前陷中。先以銅錢隔了，用蜆殼蓋定扎住，一宿愈。左疼安右，右疼安左。（《摘玄方》）
風蟲牙疳，膿血有蟲︰輕粉一錢，黃連一兩，爲末摻之。（《普濟方》）
小兒耳爛︰輕粉、棗子灰等分，研，油調敷。（《摘玄方》）
底耳腫痛，汁水不絕︰輕粉一錢，麝香一分，爲末摻之。（《簡便方》）
爛弦風眼︰膩粉末，口津和，點大 ，日二、三次。（《聖惠方》）
小兒頭瘡︰蔥汁調膩粉塗之。又方︰雞子黃炒出油，入麻油及膩粉末，敷之。（《集簡方》）
小兒生癬︰豬脂和輕粉抹之。（《直指方》）
牛皮惡癬︰五更食炙牛肉一片，少刻以輕粉半錢，溫酒調下。（《直指方》）
楊梅瘡癬︰《嶺南衛生方》︰用汞粉、大風子肉等分，爲末，塗之即愈。《醫方摘玄》︰用輕粉二錢，杏仁四十二個（去皮）。洗瘡拭乾，搽之。不過三次，即愈。乾，則以鵝膽汁調。
楊梅毒瘡︰《醫學統旨》︰用輕粉一錢，雄黃、丹砂各二錢半，槐花（炒）、龜板（炙）各一兩。爲末，糊丸梧子大。每服一錢，冷茶下，日二服，七日愈。《楊誠經驗方》︰用輕粉、胡桃仁、槐花（炒研）、紅棗肉各二錢。搗丸。分作三服，初日雞湯下，二日酒下，三日茶下，三日服盡，五日瘡乾，七日痂落。
一方︰用 豬腎一對，去膜批開，各摻輕粉一錢扎定，麻油二兩炸熟。頓食，不破口腫牙。仍服金銀花藥。
一方︰用大雞卵一個，去黃留白，入輕粉一錢攪勻，紙糊飯上蒸熟食。下疳陰瘡︰輕粉末，乾摻之，即結靨而愈。（萬表《積善堂方》）
瘡不合︰以齏汁溫洗拭乾，用蔥汁調輕粉，敷之。一方︰輕粉五分，黃蠟一兩。以粉摻紙上，以蠟鋪之。縛在瘡上，黃水出即愈。（《永類方》）
癰疽惡瘡，楊梅諸瘡︰水銀一兩，硃砂、雄黃各二錢半，白礬、綠礬各二兩半。研勻罐盛，燈盞蓋定，鹽泥固濟，文武火煉，升罐口掃收。每以三錢，入乳香、沒藥各五分，灑太乙膏上貼之，絕效，名曰五寶霜。
（《綱目》）
【釋名】水銀霜、白雪（《綱目》）、白靈砂。
時珍曰︰以汞粉轉升成霜，故曰粉霜。《抱朴子》雲︰白雪，粉霜也。以海鹵爲匱，蓋以土鼎。勿泄精華，七日乃成。要足陽氣，不爲陰侵。惟薑、藕、地丁、河車，可以煉之點化。在仙，爲玄壺；在人，爲精原；在丹爲木精；在造化爲白雪；在天爲甘露。
【修治】時珍曰︰升煉法︰用真汞粉一兩，入瓦罐內令勻。以燈盞仰蓋罐口，鹽泥塗縫。先以小炭火鋪罐底四圍，以水濕紙不住手在燈盞內擦，勿令間斷。逐漸加火，至罐頸住火。冷定取出，即成霜如白蠟。按《外台秘要》載古方崔氏造水銀霜法雲︰用水銀十兩，石硫黃十兩，各以一鐺熬之。良久銀熱黃硝，急傾入一鐺，少緩即不相入，仍急攪之。良久硫成灰，銀不見，乃下伏龍肝末十兩，鹽末一兩，攪之。別以鹽末鋪鐺底一分，入藥在上，又以鹽末蓋面一分，以瓦盆覆之，鹽土和泥塗縫，炭火 一伏時，先文後武，開盆刷下，凡一轉。後分舊土爲四分，以一分和霜，入鹽末二兩，如前法飛之訖。又以土一分，鹽末二兩，和飛如前，凡四轉。土盡更用新土，如此七轉，乃成霜用之。此法後人罕知，故附於此雲。
【氣味】辛，溫，有毒。
時珍曰︰畏蕎麥稈灰、硫黃。
【主治】下痰涎，消積滯，利水，與輕粉同功（時珍）。
【發明】元素曰︰粉霜、輕粉，亦能潔淨腑，去膀胱中垢膩，既毒而損齒，宜少用之。
時珍曰︰其功過與輕粉同。
【附方】新六。
小兒急驚，搐搦涎盛︰粉霜二錢，白牽牛（炒）、輕粉各一錢。爲末。每服一字，薄荷湯下，吐涎爲效。（《全嬰方》）
小兒躁渴︰粉霜一字，大兒半錢，蓮花湯調下。冬月用蓮肉。（《保幼大全》）
風熱驚狂︰神白丹︰治傷寒積熱，及風生驚搐，或如狂病，諸藥不效。粉霜一兩，（以白面六錢，和作餅子，炙熟同研），輕粉半兩，鉛白霜二錢半。爲末，滴水丸梧子大。每服十丸至十五丸，米飲下。（《宣明方》）
疹生翳︰粉霜八分，硃砂一錢。爲末。水調少許，傾入耳內。（《鴻飛集》）
腋下狐臭︰粉霜、水銀等分，以面脂和塗之。（《聖濟錄》）
楊梅惡瘡︰粉霜一味搽之。（《集簡方》）
（《綱目》）
【釋名】猩紅、紫粉霜。時珍曰︰昔人謂水銀出於丹砂，熔化還復爲朱者，即此也。名亦由此。
【集解】時珍曰︰胡演《丹藥秘訣》雲︰升煉銀朱，用石亭脂二斤，新鍋內熔化，次下水銀一斤，炒作青砂頭，炒不見星。研末罐盛，石板蓋住，鐵線縛定，鹽泥固濟，大火 之。待冷取出，貼罐者爲銀朱，貼口者爲丹砂。今人多以黃丹及礬紅雜之，其色黃黯，宜辨之。真者謂之水華朱。每水銀一斤，燒朱一十四兩八分，次朱三兩五錢。
【氣味】辛，溫，有毒。
【主治】破積滯，劫痰涎，散結胸，療疥癬惡瘡，殺蟲及虱，功同粉霜（時珍）。
【發明】時珍曰︰銀朱乃硫黃同汞升煉而成，其性燥烈，亦能爛齦攣筋，其功過與輕粉同也。今廚人往往以之染色供饌，宜去之。
【附方】新二十。
小兒內釣多啼︰銀朱半錢，乳香、煨蒜各一錢，爲末，研丸黍米大。半歲五丸，薄荷湯下。（《心鑒》）
男女陰毒︰銀朱、輕粉各一錢。用五日獨蒜一枚，搗和作餅。貼手心，男左女右，兩手合定，放陰下，頃間氣回、汗出即愈。但口中微有氣，即活。（唐瑤《經驗方》）
痰氣結胸︰鶴頂丹︰不問陰陽虛實，炒過陷胸、瀉心等藥。用銀朱半兩，明礬一兩，同碾。以熨斗盛火，瓦盞盛藥，熔化，急刮搓丸。每服一錢，真茶入薑汁少許服之。心上隱隱有聲，結胸自散。不動臟腑，不傷真氣，明礬化痰，銀朱破積，故也。（曾世榮《活幼全書》）
正水腫病，大便利者︰銀朱半兩，硫黃（ ）四兩。爲末，麵糊丸梧子大。每飲下三十丸。（《普濟方》）
咽喉疼痛︰銀朱、海螵蛸末等分。吹之取涎。（《急救方》）
火焰丹毒︰銀朱調雞子清塗之。（李樓《怪症方》）
湯火灼傷︰銀朱研細，菜油調敷，二次愈。（《多能鄙事》）
疽瘡發背︰銀朱、白礬等分，煎湯溫洗，卻用桑柴火遠遠炙之，日三次，甚效。（《救急方》）
魚臍疔瘡，四面赤，中央黑︰銀朱，水和丸。每服一丸，溫酒下，名走馬丹。（《普濟方》）
楊梅毒瘡︰銀朱、官香等分。爲末，以紙卷作捻，點燈置桶中。以鼻吸煙，一日一作，七日愈。
又方︰銀朱二錢，孩兒茶一錢，龍掛香一錢，皂角子一錢，爲末。如上法用。
又方︰銀朱、輕粉各一錢，黃蠟、清油各一兩，化開和收。以油紙攤貼，瘡痂自脫也。
筋骨疼痛︰猩紅三錢，枯礬四錢。爲末，作三紙捻。每旦以一捻蘸油點火熏臍，被覆臥
之，取汗。（《纂要奇方》）
日久頑瘡不收者︰銀朱一錢，千年地下鍛石五分，松香五錢，香油一兩。爲末。化攤紙
上貼之。（《應急良方》）
瘡不斂︰方同上。
血風 瘡生腳股上，乃濕毒成風也。黃蠟一兩溶化，入銀朱一兩，攪攤紙上，刺孔貼之。（《簡便方》）
黃水濕瘡︰銀朱、鹽梅和搗敷之。（《集玄方》）
癬瘡有蟲︰銀朱、牛骨髓，桐油調搽。（《醫方摘要》）
頭上生虱︰銀朱浸醋，日日梳頭。包銀朱紙，以碗覆燒之，茶清洗下煙子揉之。包頭一夜，至旦虱盡死。（《積德堂方》）
（《証類》）
【釋名】二氣砂。
慎微曰︰《茅亭客話》載︰以靈砂餌胡孫、鸚鵡、鼠、犬等，變其心，輒會人言，丹之通爲靈者。
時珍曰︰此以至陽勾至陰，脫陰反陽，故曰靈砂。
【修治】慎微曰︰靈砂，用水銀一兩，硫黃六銖，細研炒作青砂頭，後入水火既濟爐，抽之如束針紋者，成就也。
時珍曰︰按胡演《丹藥秘訣》雲︰升靈砂法︰用新鍋安逍遙爐上，蜜揩鍋底，文火下燒，入硫黃二兩熔化，投水銀半斤，以鐵匙急攪，作青砂頭。如有焰起，噴醋解之。待汞不見星，取出細研，盛入水火鼎內，鹽泥固濟，下以自然火升之，乾水十二盞爲度，取出如束針紋者，成矣。《庚辛玉冊》雲︰靈砂者，至神之物也。硫汞製而成形，謂之丹基。奪天地造化之功，竊陰陽不測之妙。可以變化五行，煉成九還。其未升鼎者，謂之青金丹頭；已升鼎者，乃曰靈砂。靈砂有三︰以一伏時周天火而成者，謂之金鼎靈砂；以九度抽添用周天火而成者，謂之九轉靈砂；以地數三十日炒煉而成者，謂之醫家老火靈砂。並宜桑灰淋醋煮伏過用，乃良。
【氣味】甘，溫，無毒。
【主治】五臟百病，養神安魂魄，益氣明目，通血脈，止煩滿，益精神，殺精魅惡鬼氣。久服通神明不老，輕身神仙，令人心靈（慎微）。主上盛下虛，痰涎壅盛，頭旋吐逆，霍亂反胃，心腹冷痛，升降陰陽，既濟水火，調和五臟，輔助元氣。研末，糯糊爲丸，棗湯服，最能鎮墜，神丹也（時珍）。
【發明】時珍曰︰硫黃，陽精也；水銀，陰精也。以之相配夫婦之道，純陰純陽二體合璧。故能奪造化之妙，而升降陰陽，既濟水火，爲扶危拯急之神丹，但不可久服爾。蘇東坡言︰此藥治久患反胃，及一切吐逆，小兒驚吐，其效如神，有配合陰陽之妙故也。時珍常以陰陽水送之，尤妙。
【附方】新七。
伏熱吐瀉︰陰陽丸︰用硫黃半兩，水銀一錢，研黑，薑汁糊丸小豆大。三歲三丸，冷水下；大人三、四十丸。（鄭氏《小兒方》）
諸般吐逆︰方同上。霍亂吐逆︰不問虛實冷熱。二氣散，一名青金丹︰用水銀、硫黃等分。研不見星。每服一字至半錢，生薑湯調下。（錢氏《小兒方》）
脾疼反胃︰靈砂一兩，蚌粉一兩（同炒赤），丁香、胡椒各四十九粒。爲末，自然薑汁煮，半夏粉糊丸梧子大。每薑湯下二十丸。（《普濟方》）
冷氣心痛︰靈砂三分，五靈脂一分。爲末，稀糊丸麻子大。每服二十丸，食前石菖蒲、生薑湯下。（《直指方》）
九竅出血，因暴驚而得，其脈虛者。靈砂三十粒，人參湯下，三服愈。此証不可錯認作血得熱則流，妄用涼藥誤事。（楊仁齋《直指方》）。
養正丹︰又名交泰丹，乃寶林真人谷伯陽方也。卻邪輔正，助陽接真。
治元氣虧虛，陰邪交蕩，上盛下虛，氣不升降，呼吸不足，頭旋氣短，心怯驚悸，虛煩狂言，盜汗，腹痛腰痛，反胃吐食，霍亂轉筋，咳逆。又治中風涎潮，不省人事，陽氣欲脫，四肢厥冷。傷寒陰盛自汗，唇青脈沉。婦人產後月候不勻，帶下腹痛。用黑盞一隻，入黑鉛熔汁，次下水銀，次下硃砂末，炒不見星，少頃乃下硫黃末，急攪。有焰，酒醋解之。取出研末，糯粉煮糊丸綠豆大。每服二十丸，鹽湯下。四味皆等分。此藥升降陰陽，既濟心腎，神效。不可具述。（《和濟局方》）
（《本經》中品）
【釋名】黃金石（《本經》）、石黃（《唐本》）、熏黃。
普曰︰雄黃生山之陽，是丹之雄，所以名雄黃也。
恭曰︰出石門者，名石黃，亦是雄黃，而通名黃金石，石門者爲劣爾。惡者，名熏黃，只用熏瘡疥，故名之。
藏器曰︰今人敲取石黃中精明者，爲雄黃；外黑者，爲熏黃。雄黃燒之不臭，熏黃燒之則臭，以此分別。
權曰︰雄黃，金之苗也。故南方近金坑冶處時有之，但不及西來者真好爾。
宗奭曰︰非金苗也。有金窟處無雄黃。時珍曰︰雄黃入點化黃金用，故名黃金石，非金苗也。
【集解】《別錄》曰︰雄黃生武都山谷、敦煌山之陽，采無時。
弘景曰︰武都，氐羌也，是爲仇池。宕昌亦有之，小劣。敦煌在涼州西數千里，近來紛擾，皆用石門、始興石黃之好者耳。涼州黃，好者作雞冠色，不臭而堅實。其黯黑及虛軟者，不好也。恭曰︰宕昌、武都者爲佳，塊方數寸，明澈如雞冠，或以爲枕，服之辟惡。其青黑堅者，不入藥用。貞觀年中，以宕州新出有得方數尺者，但重脆不可全致之耳。
禹錫曰︰《水經注》雲︰黃水出零陵縣，西北連巫山，溪出雄黃，頗有神異。常以冬月祭祀，鑿石深數丈，方採得之，故溪水取名焉。又《抱朴子》雲︰雄黃當得武都山中出者，純而無雜，其赤如雞冠，光明曄曄者，乃可用。其但純黃似雌黃色無光者，不任作仙藥，可合理病藥耳。
頌曰︰今階州即古武都山中有之。形塊如丹砂，明澈不夾石，其色如雞冠者真。有青黑色而堅者名熏黃；有形色似真而氣臭者，名臭黃，並不入服食，只可療瘡疥。其臭，以醋洗之便去，足以亂真，尤宜辨。又階州接西戎界，出一種水窟雄黃，生於山岩中有水流處。其石名青煙石、白鮮石。雄黃出其中，其塊大者如胡桃，小者如粟豆，上有孔竅，其色深紅而微紫，體極輕虛而功用更勝，丹灶家尤貴重之。
時珍曰︰武都水窟雄黃，北人以充丹砂，但研細色帶黃耳。《丹房鏡源》雲︰雄黃千年化爲黃金。武都者上，西番次之。鐵色者上，雞冠次之。以沉水銀腳鐵末上拭了，旋有黃衣生者爲真。一雲︰驗之可以 蟲死者爲真，細嚼口中含湯不臭辣者次之。
曰︰凡使，勿用臭黃（氣臭），黑雞黃（色如烏雞頭），夾膩黃（一重黃，一重石），並不堪用。真雄黃，似鷓鴣鳥肝色者，爲上。
【修治】 曰︰每雄黃三兩，以甘草、紫背天葵、地膽、碧棱花各五兩，細銼，東流水入坩鍋中，煮三伏時，漉出，搗如粉，水飛澄去黑者，曬乾再研用。其內有劫鐵石，又號赴矢黃，能劫於鐵，並不入藥用。
思邈曰︰凡服食用武都雄黃，須油煎九日九夜，乃可入藥；不爾有毒，慎勿生用。
時珍曰︰一法︰用米醋入蘿蔔汁，煮乾用，良。
《抱朴子》曰︰餌法︰或以蒸煮，或以硝石化爲水，或以豬脂裹蒸之於赤土下，或以松脂和之，或以三物煉之，引之如布，白如冰。服之令人長生，除百病，殺三蟲。伏火者，可點銅成金，變銀成金。
【氣味】苦，平、寒，有毒。
《別錄》曰︰甘，大溫。
權曰︰辛，有大毒。大明曰︰微毒。
土宿真君曰︰南星、地黃、萵苣、五加皮、紫河車、地榆、五葉藤、黃芩、白芷、當歸、地錦、鵝腸草、雞腸草、苦參、鵝不食草、圓桑、 脂，皆可製雄黃。
【主治】寒熱，鼠 惡瘡，疽痔死肌，殺精物惡鬼邪氣百蟲毒，勝五兵。煉食之，輕身神仙（《本經》）。療疥蟲 瘡，目痛，鼻中息肉，及絕筋破骨，百節中大風，積聚癖氣，中惡腹痛鬼疰，殺諸蛇虺毒，解藜蘆毒，悅澤人面。餌服之者，皆飛入腦中，勝鬼神，延年益壽，保中不飢。得銅可作金（《別錄》）。主疥癬風邪，癲癇嵐瘴，一切蟲獸傷（大明）。搜肝氣，瀉肝風，消涎積（好古）。治瘧疾寒熱，伏暑泄痢，酒飲成癖，驚癇，頭風眩暈，化腹中瘀血，殺勞蟲疳蟲（時珍）。
【發明】權曰︰雄黃能殺百毒，辟百邪，殺蠱毒。人佩之，鬼神不敢近；入山林，虎野狼
伏；涉川水，毒物不敢傷。《抱朴子》曰︰帶雄黃入山林，即不畏蛇。若蛇中人，以少許敷
之，登時愈。吳楚之地，暑濕鬱蒸，多毒蟲及射工、沙虱之類，但以雄黃、大蒜等分，合搗一丸佩之。或已中者，塗之亦良。
宗奭曰︰焚之，蛇皆遠去。治蛇咬方，見五靈脂下。《唐書》雲︰甄立言究習方書，爲太常丞。有尼年六十餘，患心腹鼓脹，身體羸瘦，已二年。立言診之，曰︰腹內有蟲，當是誤食發而然。令餌雄黃一劑，須臾吐出一蛇，如拇指，無目，燒之猶有發氣，乃愈。又《明皇雜錄》雲︰有黃門奉使交廣回。太醫周顧曰︰此人腹中有蛟龍。上驚問黃門有疾否？曰︰臣馳馬大庾嶺，熱困且渴，遂飲澗水，覺腹中堅痞如石。周遂以硝石、雄黃煮服之。立吐一物，長數寸，大如指，視之鱗甲皆具。此皆殺蠱毒之驗也。
頌曰︰雄黃治瘡瘍尚矣。《周禮》︰瘍醫，療瘍，以五毒攻之。鄭康成注云︰今醫方有五毒之藥，作之，合黃 ，置石膽、丹砂、雄黃、 石、磁石其中，燒之三日三夜，其煙上著，雞羽掃取以注瘡，惡肉破骨則盡出也。《楊億筆記》載︰楊 少時，有瘍生於頰，連齒輔車，外腫若覆甌，內潰出膿血，痛楚難忍，百療彌年不瘥。人令依鄭法燒藥注之，少頃，朽骨連牙潰出，遂愈，信古方攻病之速也。黃 音武，即今有蓋瓦合也。
時珍曰︰五毒藥，《范汪東陽方》變爲飛黃散，治緩疽惡瘡，蝕惡肉。其法取瓦盆一個，安雌黃於中，丹砂居南，磁石居北，曾青居東，白石英居西， 石居上，石膏次之，鐘乳居下，雄黃覆之，雲母布於下，各二兩末。以一盆蓋之，羊毛泥固濟，作三隅灶，以陳葦燒一日，取其飛黃用之。夫雄黃乃治瘡殺毒要藥也。而入肝經氣分，故肝風肝氣、驚癇痰涎、頭痛眩暈、暑瘧泄痢、積聚諸病，用之有殊功。又能化血爲水。而方士乃煉治服餌，神異其說，被其毒者多矣。按洪邁《夷堅志》雲︰虞雍公允文感暑痢，連月不瘥。忽夢至一處，見一人如仙官，延之坐。壁間有藥方，其辭雲︰暑毒在脾，濕氣連腳；不泄則痢，不痢則瘧。獨煉雄黃，蒸餅和藥；別作治療，醫家大錯。公依方，用雄黃水飛九度，竹筒盛，蒸七次，研末，蒸餅和丸梧子大。每甘草湯下七丸，日三服，果愈。《太平廣記》載成都劉無名服雄黃長生之說，方士言爾，不可信。
【附方】舊十四，新三十八。猝中邪魔︰雄黃末，吹鼻中。（《集驗方》）
鬼擊成病，血漏腹中，煩滿欲絕︰雄黃粉酒服一刀圭，日三服，化血爲水也。（孫真人
《千金方》）
辟禳魘魔︰以雄黃帶頭上，或以棗許系左腋下，終身不魘。（張文仲方）
家有邪氣︰用真雄黃三錢，水一碗，以東南桃枝咒灑滿屋，則絕跡。勿令婦女見知。（《集簡方》）
女人病邪，女人與邪物交通，獨言獨笑，悲思恍惚者。雄黃一兩，松脂二兩，溶化，以虎爪攪之，丸如彈子。夜燒於籠中，令女坐其上，以被蒙之，露頭在外，不過三劑自斷。仍以雄黃、人參、防風、五味子等分爲末，每旦井水服方寸匕，取愈。（《肘後方》）
小丹服法︰雄黃、柏子仁各二斤，松脂（煉過）十斤。合搗爲丸。每旦北向服五丸。百日後，拘魂製魄，與神人交見。（《太上玄變經》）
轉女爲男，婦人覺有妊。以雄黃一兩，絳囊盛之，養胎轉女成男，取陽精之全於地產也。（《千金方》）
小兒諸癇︰雄黃、硃砂等分。爲末。每服一錢，豬心血入齏水調下。（《直指方》）
骨蒸發熱︰雄黃末一兩，入小便一升，研如粉。乃取黃理石一枚（方圓一尺者），炭火燒之三食頃，濃淋汁於石上。置薄氈於上，患人脫衣坐之，衣被圍住，勿令泄氣，三、五度瘥。（《外台秘要》）
傷寒咳逆，服藥無效︰雄黃二錢。酒一盞，煎七分，乘熱嗅其氣，即止。（《活人》書）傷寒狐惑，蟲蝕下部，痛癢不止︰雄黃半兩，燒於瓶中，熏其下部。（《聖惠方》）
偏頭風病︰至靈散︰用雄黃、細辛等分。爲末。每以一字吹鼻，左痛吹右，右痛吹左。（《博濟方》）
五屍注病，發則痛變無常，昏恍沉重，纏結臟腑，上沖心脅，即身中屍鬼接引爲害也。雄黃、大蒜各一兩，杵丸彈子大。每熱酒服一丸。（《肘後方》）
腹脅痞塊︰雄黃一兩，白礬一兩，爲末，麵糊調膏攤貼，即見功效。未效，再貼，待大便數百斤之狀乃愈，秘方也。（《集玄方》）
脅下 癖及傷飲食︰煮黃丸︰用雄黃一兩，巴豆五錢。同研，入白面二兩，滴水爲丸梧子大。每服二十四丸，漿水煮三十沸，入冷漿水沉冷吞下，以利爲度，如神。（《保命集》）
飲酒成癖︰酒症丸︰治飲酒過度，頭旋惡心嘔吐，及酒積停於胃間，遇飲即吐，久而成癖。雄黃（皂角子大）六個，巴豆（連皮油）十五個，蠍梢十五個。同研，入白面五兩半，滴水丸豌豆大，將乾，入麩內炒香。將一粒放水試之，浮則取起收之。每服二丸，溫酒下。（《和劑局方》）
發症飲油，有飲油五升以來方快者，不爾則病，此是發入於胃，氣血裹之，化爲蟲也。雄黃半兩爲末，水調服之，蟲自出。（夏子益《奇疾方》）
症瘕積聚，去三屍，益氣延年卻老。雄黃二兩爲末，水飛九度，入新竹筒內，以蒸餅一塊塞口，蒸七度，用好粉脂一兩，和丸綠豆大。每服七丸，酒下，日三服。（《千金方》）
小腹痛滿，不得小便︰雄黃末，蜜丸，塞陰孔中。（《傷寒類要》）
陰腫如斗，痛不可忍︰雄黃、礬石各二兩，甘草一尺。水五升，煮二升，浸之。（《肘後方》）
中飲食毒︰雄黃、青黛等分。爲末。每服二錢，新汲水下。（鄧筆峰方）
蟲毒蠱毒︰雄黃、生礬等分。端午日研化，蠟丸梧子大。每服七丸，念藥王菩薩七遍，熟水下。（蘇東坡《良方》）
結陰便血︰雄黃不拘多少，入棗內，線系定，煎湯。用鉛一兩化汁，傾入湯內同煮，自早至晚，不住添沸湯，取出爲末，共棗杵和丸梧子大。每服三十丸，煎黑鉛湯空心下，只三服止。（《普濟方》）
暑毒泄痢︰方見發明下。中風舌強︰正舌散︰用雄黃、荊芥穗等分。爲末。豆淋酒服二錢。（《衛生寶鑒》）
破傷中風︰雄黃、白芷等分。爲末。酒煎灌之，即蘇。（邵真人《經驗方》）
瘋狗咬傷︰雄黃五錢，麝香二錢。爲末。酒下，作二服。（《救急良方》）
百蟲入耳︰雄黃燒捻熏之，自出。（《十便良方》）
馬汗入瘡︰雄黃、白礬各一錢，烏梅三個，巴豆一個。合研。以油調半錢，敷之，良。（《經驗方》）
蜘蛛傷人︰雄黃末，敷之。（《朝野僉載》）
金瘡內漏︰雄黃末豆大，納之。仍以小便服五錢，血皆化爲水。（《肘後方》）
杖瘡腫痛︰雄黃二分，密陀僧一分。研末。水調敷之，極妙。（《救急方》）
中藥箭毒︰雄黃末敷之，沸汁出愈。（《外台秘要》）
解藜蘆毒︰水服雄黃末一錢。（《外台》）
小兒痘疔︰雄黃一錢，紫草三錢。爲末。胭脂汁調，先以銀簪挑破，搽之，極妙。（《痘疹証治》）
白禿頭瘡︰雄黃、豬膽汁和，敷之。（《聖濟錄》）
眉毛脫落︰雄黃末一兩。醋和塗之。（《聖濟錄》）
筋肉化蟲，有蟲如蟹走於皮下，作聲如小兒啼，爲筋肉之化。雄黃、雷丸各一兩，爲末。摻豬肉上炙熟，吃盡自安。（夏氏《奇疾方》）
風癢如蟲︰成煉雄黃、松脂等分。研末，蜜丸梧子大。每飲下十丸，日三服，百日愈。忌酒肉鹽豉。（《千金方》）
疔瘡惡毒︰《千金方》︰刺四邊及中心，以雄黃末敷之，神驗。《積德堂方》︰用雄黃、蟾酥各五分。爲末，蔥、蜜搗丸小米大。以針刺破瘡頂，插入，甚妙。
廣東惡瘡︰雄黃一錢半，杏仁三十粒（去皮），輕粉一錢。爲末。洗淨，以雄豬膽汁調上，二、三日即愈。百發百中，天下第一方，出武定侯府內。（《積德堂方》）
蛇纏惡瘡︰雄黃末，醋調敷之。（《普濟方》）
纏喉風痺︰雄黃，磨新汲水一盞服，取吐、下愈。（《續十全方》）
風熱頭痛︰用雄黃、乾薑各等分。爲末。 鼻，左痛 右，右痛 左。
牙齒蟲痛︰雄黃末，和棗肉丸，塞孔中。（《類要》）
走馬牙疳，臭爛出血︰雄黃（豆大）七粒。每粒以淮棗（去核）包之，鐵線串，於燈上燒化爲末。每以少許摻之，去涎，以愈爲度。（《全幼心鑒》）
小兒牙疳︰雄黃一錢，銅綠二錢。爲末貼之。（陳氏《小兒方》）
疳蟲蝕齒︰雄黃、葶藶等分。研末。臘豬膽和，以槐枝點之。（《金匱方》）
耳出臭膿︰雄黃、雌黃、硫黃等分。爲末，吹之。（《聖濟方》）
瘡日久︰雄黃二錢，陳艾五錢。青布卷作大捻，燒煙熏之，熱水流出，數次愈。（筆峰《雜興》）
鼻準赤色︰雄黃、硫黃五錢，水粉二錢，用頭生乳汁調敷，不過三、五次愈。（《攝生妙用方》）
熏黃
【主治】惡瘡疥癬，殺蟲虱，和諸藥熏嗽（藏器）。
【附方】新五。小便不通︰熏黃末豆許，納孔中，良。（崔氏方）
卅年呷嗽︰熏黃、木香、莨菪子等分。爲末。羊脂塗青紙上，以末鋪之，竹筒燒煙，吸之。（崔氏方）
咳嗽熏法︰熏黃一兩。以蠟紙調卷作筒十枚，燒煙吸咽，取吐止。一日一熏，惟食白粥，七日後以羊肉羹補之。（《千金方》）
水腫上氣，咳嗽腹脹︰熏黃一兩，款冬花二分，熟艾一分。以蠟紙鋪艾，灑二末於上，葦管捲成筒，燒煙吸咽三十口則瘥。三日盡一劑，百日斷鹽、醋。（《外台秘要》）
手足甲疽︰熏黃、蛇皮等分爲末。以泔洗淨，割去甲，入肉處敷之，一頃痛定，神效。（《近效方》）
（《本經》中品）
【釋名】坐（七火切）。
時珍曰︰生山之陰，故曰雌黃。《土宿本草》雲︰陽石氣未足者，爲雌；已足者，爲雄，相距五百年而結爲石。造化有夫婦之道，故曰雌、雄。
【集解】《別錄》曰︰雌黃，生武都山谷，與雄黃同山生。其陰山有金，金精熏則生雌黃。采無時。
弘景曰︰今雌黃出武都仇池者，謂之武都仇池黃，色小赤。出扶南林邑者，謂之崑崙黃，色如金，而似雲母甲錯，畫家所重。既有雌雄之名，又同山之陰陽，合藥便當以武都爲勝。
《仙經》無單服法，惟以合丹砂、雄黃飛煉爲丹爾。金精是雌黃，銅精是空青，而服空青反勝於雌黃，其義難了。
曰︰雌黃一塊重四兩，拆開得千重，軟如爛金者，佳；其夾石及黑如鐵色者，不可用。
時珍曰︰按獨孤滔《丹房鏡源》雲︰背陰者，雌黃也。淄成者，即黑色輕乾，如焦錫塊。臭黃作者，硬而無衣。試法︰但於甲上磨之，上色者好。又燒熨斗底，以雌劃之，如赤黃線一道者好。舶上來如 血者上，湘南者次之，青者尤佳。葉子者爲上，造化黃金非此不成。亦能柔五金，干汞，轉硫黃，伏粉霜。又雲︰雄黃變鐵，雌黃變錫。
【修治】 曰︰凡修事，勿令婦人、雞、犬、新犯淫人、有患人、不男人、非形人，及曾是刑獄臭穢之地；犯之則雌黃黑如鐵色，不堪用也，反損人壽。每四兩，用天碧枝、和陽草、粟遂子草各五兩，入瓷鍋中煮三伏時，其色如金汁，一垛在鍋底下。用東流水猛投於中，如此淘三度，去水拭乾，臼中搗篩，研如塵用。又曰︰雌得芹花，立便成庾。芹花，一名立起草，形如芍藥，煮雌能住火也。
【氣味】辛，平，有毒。
《別錄》曰︰大寒。不入湯用。
土宿真君曰︰芎 、地黃、獨帚、益母、羊不食草、地榆、五加皮、瓦松、冬瓜汁，皆可制伏。又雌見鉛及胡粉則黑。
【主治】惡瘡頭禿痂疥，殺毒蟲虱身癢邪氣諸毒。煉之久服，輕身增年不老（《本經》）。蝕鼻內息肉，下部 瘡，身面白駁，散皮膚死肌，及恍惚邪氣，殺蜂蛇毒。久服令人腦滿（《別錄》）。治冷痰勞嗽，血氣蟲積，心腹痛，癲癇，解毒（時珍）。
【發明】保升曰︰雌黃法土，故色黃而主脾。
時珍曰︰雌黃、雄黃同產，但以山陽、山陰受氣不同分別。故服食家重雄黃，取其得純陽之精也；雌黃則兼有陰氣故爾。若夫治病，則二黃之功亦彷彿，大要皆取其溫中、搜肝殺蟲、解毒祛邪焉爾。
【附方】舊七，新五。
反胃吐食︰雌黃一分，甘草（生）半分。爲末，飯丸梧子大。以五葉草、糯米煎湯，每服四丸。（《聖濟錄》）
停痰在胃，喘息不通，呼吸欲絕︰雌黃一兩，雄黃一錢。爲末，化蠟丸彈子大。每服一丸，半夜時投熱糯米粥中食之。（《濟生方》）
心痛吐水，不下飲食，發止不定︰雌黃二兩，醋二斤，慢火煎成膏，用干蒸餅和丸梧子大。每服七丸，薑湯下。（《聖惠方》）
婦人久冷，血氣攻心，痛不止︰以葉子雌黃二兩。細研，醋一升，煎濃，和丸小豆大。每服十五丸，醋湯下。（《聖惠方》）
小腹痛滿，天行病，小腹滿，不得小便。雌黃末，蜜丸，納尿孔中，入半寸。（《肘後方》）
癲癇螈 ，眼暗嚼舌︰雌黃、黃丹（炒）各一兩。爲末，入麝香少許，以牛乳汁半升熬成膏，和杵千下，丸麻子大。每溫水服三、五丸。（《直指方》）
肺勞咳嗽︰雌黃一兩，入瓦合內，不固濟，坐地上，以灰培之，濃二寸；以炭一斤簇定頂，火 三分去一，退火出毒，爲末，蟾酥和丸粟米大。每日空心杏仁湯下三丸。（《斗門方》）
久嗽暴嗽︰金粟丸︰用葉子雌黃一兩研。以紙筋泥固濟小合子一個，令乾，盛藥。水調赤石脂封口，更以泥封，待乾，架在地上，炭火十斤簇 。候火消三分之一，去火，候冷取出，當如鏡面，光明紅色；缽內細研，蒸餅丸粟米大。每服三丸、五丸，甘草水服。服後睡良久。（《勝金方》）
腎消尿數︰乾薑半兩，以鹽四錢（炒黃成顆），雌黃一兩半。爲末，蒸餅和丸綠豆大。每服十丸至三十丸，空心鹽湯下。（《聖濟錄》）
小便不禁︰顆塊雌黃一兩半（研），乾薑半兩，鹽四錢（同炒薑色黃）。爲末，水和蒸餅丸綠豆大。每服十丸至二十丸，空心鹽湯下之。（《經驗方》）
烏癩蟲瘡︰雌黃粉，醋和雞子黃調，塗之。（《聖惠方》）
牛皮頑癬︰雌黃末，入輕粉，和豬膏敷之。（《直指方》）
（《本經》中品）
【釋名】細理石（《別錄》）、寒水石（《綱目》）。
震享曰︰火 細研醋調，封丹灶，其固密甚於脂膏。此蓋兼質與能而得名，正與石脂同意。
時珍曰︰其紋理細密，故名細理石。其性大寒如水，故名寒水石，與凝水石同名異物。
【集解】《別錄》曰︰石膏，生齊山山谷及齊盧山、魯蒙山。采無時。細理白澤者，良；黃者，令人淋。
弘景曰︰二郡之山，即青州、徐州也。今出錢塘縣，皆在地中，雨後時時自出，取之如棋子，白澈最佳。彭城者亦好。近道多有而大塊，用之不及彼也。《仙經》不須此。
恭曰︰石膏、方解石大體相似，而以未破爲異。今市人皆以方解代石膏，未見有真石膏也。石膏生於石旁。其方解不因石而生，端然獨處，大者如升，小者如拳，或在土中，或生溪水，其上皮隨土及水苔色，破之方解，大者方尺。今人以此爲石膏，療風去熱雖同，而解肌發汗不如真者。
大明曰︰石膏通亮，理如雲母者上。又名方解石。
曰︰凡使，勿用方解石。方解雖白不透明，其性燥；若石膏則出剡州茗山縣義情山，其色瑩淨如水精，性良善也。
頌曰︰石膏今汾、孟、虢、耀州、興元府亦有之。生於山石上，色至瑩白，與方解石肌理形段剛柔絕相類。今難得真者。用時，惟以破之皆作方棱者，爲方解石。今石膏中時時有瑩澈可愛有縱理而不方解者，或以爲石膏；然據本草又似長石。或又謂青石間往往有白脈貫徹類肉之膏肪者，爲石膏；此又本草所謂理石也。不知石膏定是何物？今且依市人用方解石爾。閻孝忠曰︰南方以寒水石爲石膏，以石膏爲寒水石，正與汴京相反，乃大誤也。石膏潔白堅硬，有牆壁。寒水石則軟爛，以手可碎，外微青黑，中有細紋。又一種堅白全類石膏，而敲之成方者，名方解石也。
承曰︰陶言錢塘山中雨後時自出。今錢塘人鑿山取之甚多，搗作齒藥貨用，浙人呼爲寒水石，入藥最勝他處者。
宗奭曰︰石膏紛辯不決，未悉缺理。本草只言生齊山、盧山、蒙山，細理白澤者良，即知他處者非石膏也。
震亨曰︰本草藥之命名，多有意義，或以色，或以形，或以氣，或以質，或以味，或以能，或以時，是也。石膏固濟丹爐，苟非有膏，豈能爲用？此蓋兼質與能而得名。昔人以方解爲石膏，誤矣。石膏味甘而辛，本陽明經藥，陽明主肌肉。其甘也，能緩脾益氣，止渴去火。其辛也，能解肌出汗，上行至頭，又入太陰、少陽。彼方解石，只有體重、質堅、性寒而已，求其有膏而可爲三經之主治者，焉在哉？
時珍曰︰石膏有軟、硬二種。軟石膏，大塊生於石中，作層如壓扁米糕形，每層濃數寸。有紅、白二色，紅者不可服，白者潔淨，細紋短密如束針，正如凝成白蠟狀，松軟易碎，燒之即白爛如粉。其中明潔，色帶微青，而紋長細如白絲者，名理石也。與軟石膏乃一物二種，碎之則形色如一，不可辨矣。硬石膏，作塊而生，直理起棱，如馬齒堅白，擊之則段段橫解，光亮如雲母、白石英，有牆壁，燒之亦易散，仍硬不作粉。其似硬石膏成塊，擊之塊塊方解，牆壁光明者，名方解石也，燒之則 散亦不爛。與硬石膏乃一類二種，碎之則形色如一，不可辨矣。自陶弘景、蘇恭、大明、雷 、蘇頌、閻孝忠皆以硬者爲石膏，軟者爲寒水石；至
朱震亨始斷然以軟者爲石膏，而後人遵用有驗，千古之惑始明矣。蓋昔人所謂寒水石者，即軟石膏也；所謂硬石膏者，乃長石也。石膏、理石、長石、方解石四種，性氣皆寒，俱能去大熱結氣；但石膏又能解肌發汗爲異爾。理石即石膏之類，長石即方解之類，俱可代用，各從其類也。今人以石膏收豆腐，乃昔人所不知。
【修治】 曰︰凡使，石臼中搗成粉，羅過，生甘草水飛過，澄曬篩研用。
時珍曰︰古法惟打碎如豆大，絹包入湯煮之。近人因其性寒，火 過用，或糖拌炒過，則不妨脾胃。
【氣味】辛，微寒，無毒。
《別錄》曰︰甘，大寒。
好古曰︰入足陽明、手太陰、少陽經氣分。
之才曰︰雞子爲之使。惡莽草、巴豆、馬目毒公。畏鐵。
【主治】中風寒熱，心下逆氣驚喘，口乾舌焦，不能息，腹中堅痛，除邪鬼，產乳金瘡（《本經》）。除時氣頭痛身熱，三焦大熱，皮膚熱，腸胃中結氣，解肌發汗，止消渴煩逆，腹脹暴氣，喘息咽熱，亦可作浴湯（《別錄》）。治傷寒頭痛如裂，壯熱皮如火燥。和蔥煎茶，去頭痛（甄權）。治天行熱狂，頭風旋，下乳，揩齒益齒（大明）。除胃熱肺熱，散陰邪，緩脾益氣（李杲）。止陽明經頭痛，發熱惡寒，日晡潮熱，大渴引飲，中暑潮熱，牙痛（元素）。
【發明】成無己曰︰風，陽邪也；寒，陰邪也。風喜傷陽，寒喜傷陰。營衛陰陽，爲風寒所傷，則非輕劑所能獨散，必須輕重之劑同散之，乃得陰陽之邪俱去，營衛之氣俱和。是以大青龍湯，以石膏爲使。石膏乃重劑，而又專達肌表也。又雲︰熱淫所勝，佐以苦甘。知母、石膏之苦甘以散熱。
元素曰︰石膏性寒，味辛而淡，氣味俱薄，體重而沉，降也，陰也，乃陽明經大寒之藥。善治本經頭痛牙痛，止消渴中暑潮熱。然能寒胃，令人不食，非腹有極熱者，不宜輕用。又陽明經中熱，發熱惡寒燥熱，日晡潮熱，肌肉壯熱，小便濁赤，大渴引飲，自汗，苦頭痛之藥，仲景用白虎湯是也。若無以上諸証，勿服之。多有血虛發熱象白虎証，及脾胃虛勞，形體病証，初得之時，與此証同。醫者不識而誤用之，不可勝救也。
杲曰︰石膏，足陽明藥也。故仲景治傷寒陽明証，身熱、目痛、鼻乾、不得臥。身以前，胃之經也；胸前，肺之室也；邪在陽明，肺受火製，故用辛寒以清肺氣，所以有白虎之名。又治三焦皮膚大熱，入手少陽也。凡病脈數不退者，宜用之；胃弱者，不可用。
宗奭曰︰孫兆言︰四月以後天氣熱時，宜用白虎。但四方氣候不齊，歲中運氣不一，亦宜兩審。其說甚雅。
時珍曰︰東垣李氏雲︰立夏前多服白虎湯者，令人小便不禁，此乃降令太過也。陽明津液不能上輸於肺，肺之清氣亦復下降故爾。甄立言《古今錄驗方》︰治諸蒸病有五蒸湯，亦是白虎加人參、茯苓、地黃、葛根，因病加減。王燾《外台秘要》︰治骨蒸勞熱久嗽，用石膏（紋如束針者）一斤，粉甘草一兩。細研如面，日以水調三、四服。言其無毒有大益，乃養命上藥，不可忽其賤而疑其寒。《名醫錄》言︰睦州楊士丞女，病骨蒸內熱外寒，衆醫不瘥，處州吳醫用此方而體遂涼。愚謂此皆少壯肺胃火盛，能食而病者言也。若衰暮及氣虛、血虛、胃弱者，恐非所宜。
廣濟林訓導年五十，病痰嗽發熱。或令單服石膏藥至一斤許，遂不能食，而咳益頻，病益甚，遂至不起。此蓋用藥者之瞀瞀也，石膏何與焉。楊士瀛雲︰石膏 過，最能收瘡暈，不至爛肌。按︰劉 《錢乙傳》雲︰宗室子病嘔泄，醫用溫藥加喘。乙曰︰病本中熱，奈何以剛劑燥之，將不得前後溲，宜與石膏湯。宗室與醫皆不信。後二日果來召。乙曰︰仍石膏湯証也。竟如言而愈。又按︰古方所用寒水石，是凝水石；唐宋以來諸方所用寒水石，即今之石膏也。故寒水石諸方多附於後。近人又以長石、方解石爲寒水石，不可不辨之。
【附方】舊四，新二十五。傷寒發狂，逾垣上屋︰寒水石二錢，黃連一錢。爲末。煎甘草冷服，名鵲石散。（《本事方》）
風熱心躁，口乾狂言，渾身壯熱。寒水石半斤，燒半日。淨地坑內盆合，四面濕土擁起，經宿取出。入甘草末、天竺黃各二兩，龍腦二分，糯米糕丸彈子大。蜜水磨下。（《集驗方》）
解中諸毒︰方同上。
乳石發渴︰寒水石一塊含之，以瘥爲度。（《聖濟錄》）
男女陰毒︰寒水石不拘多少爲末，用兩餾飯搗丸栗子大，日乾。每用一丸，炭火 紅燒研，以滾酒調服，飲蔥醋湯投之，得汗愈。（蔡氏《經驗必用方》）
小兒丹毒︰寒水石末一兩，和水塗之。（《集玄方》）
小兒身熱︰石膏一兩，青黛一錢。爲末，糕糊丸龍眼大。每服一丸，燈心湯化下。（《普濟方》）
骨蒸勞病，外寒內熱，附骨而蒸也。其根在五臟六腑之中，必因患後得之。骨肉日消，飲食無味，或皮燥而無光。蒸盛之時，四肢漸細，足趺腫起。石膏十兩，研如乳粉法，水和服方寸匕，日再，以身涼爲度。（《外台秘要》）
熱盛喘嗽︰石膏二兩，甘草（炙）半兩，爲末。每服三錢，生薑、蜜調下。（《普濟方》）
痰熱喘嗽，痰涌如泉︰石膏、寒水石各五錢。爲末。每入參湯服三錢。（《保命集》）
食積痰火，瀉肺火、胃火。白石膏（火 ，出火毒）半斤。爲末，醋糊丸梧子大。每服四五十丸，白湯下。（丹溪方）。
胃火牙疼︰好軟石膏一兩火 ，淡酒淬過，爲末），入防風、荊芥、細辛、白芷五分。爲末。日用揩牙，甚效。（《保壽堂方》）
老人風熱內熱，目赤頭痛，視不見物。石膏三兩，竹葉五十片，沙糖一兩，粳米三合，水三大盞，煎石膏、竹葉，去滓，取二盞煮粥，入糖食。（《養老方》）
風邪眼寒，乃風入頭系，敗血凝滯，不能上下流通，故風寒客之而眼寒也。石膏（ ）二兩，川芎二兩，甘草（炙）半兩。爲末。每服一錢，蔥白、茶湯調下，日二服。（《宣明方》）
頭風涕淚，疼痛不已︰方同上。
鼻衄頭痛，心煩︰石膏、牡蠣各一兩。爲末。每新汲水服二錢，並滴鼻內。（《普濟方》）
筋骨疼痛因風熱者︰石膏三錢，飛羅面七錢。爲末，水和 紅，冷定。滾酒化服，被蓋取汗。連服三日，即除根。（筆峰《雜興》）
雀目夜昏，百治不效︰石膏末，每服一錢，豬肝一片薄批，摻藥在上纏定，沙瓶煮熟，切食之，一日一服。（《明目方》）
濕溫多汗，妄言煩渴︰石膏、炙甘草等分爲末。每服二錢匕，漿水調下。（龐安時《傷寒論》）
小便猝數，非淋，令人瘦。石膏半斤搗碎，水一斗，煮五升，每服五合。（《肘後方》）
小兒吐瀉黃色者，傷熱也。玉露散︰用石膏、水石各五錢，生甘草二錢半，爲末。滾湯調服一錢。（錢乙小兒方）
水瀉腹鳴如雷，有火者。石膏火 ，倉米飯和丸梧子大，黃丹爲衣。米飲下二十丸。不二服，效。（李樓《奇方》）
乳汁不下︰石膏三兩，水二升，煮三沸。三日飲盡，妙。（《子母秘錄》）
婦人乳癰︰一醉膏︰用石膏 紅，出火毒，研。每服三錢，溫酒下，添酒盡醉。睡覺，再進一服。（陳日華《經驗方》）
油傷火灼，痛不可忍︰石膏末敷之，良。（《梅師方》）
金瘡出血︰寒水石、瀝青等分。爲末。乾摻，勿經水。（《積德堂方》）
刀瘡傷濕，潰爛不生肌︰寒水石（ ）一兩，黃丹二錢。爲末。洗敷。甚者，加龍骨一錢，孩兒茶一錢。（《積德堂方》）
瘡口不斂，生肌肉，止疼痛，去惡水。寒水石（燒赤，研）二兩，黃丹半兩。爲末，摻之。名紅玉散。（《和劑局方》）
口瘡咽痛，上膈有熱︰寒水石（ ）三兩，硃砂三錢半，腦子半字。爲末，摻之。（《三因方》）
【附錄】玉火石 頌曰︰密州九仙山東南隅地中，出一種石，青白而脆，擊之內有火，謂之玉火石。彼醫用之。其味甘、微辛，溫。療傷寒發汗，止頭目昏眩痛，功與石膏等，土人以當石膏用之。
龍石膏 《別錄》曰︰有名未用，無毒，主消渴益壽。生杜陵，如鐵脂中黃。
（《本經》中品）
【釋名】肌石（《別錄》）、立製石（《本經》）。
時珍曰︰理石即石膏之順理而微硬有肌者，故曰理石、肌石。
弘景曰︰《仙經》時須，呼爲長理石。石膽，一名立製，此今又名立製，疑必相類。
【集解】《別錄》曰︰理石如石膏，順理而細，生漢中山谷及廬山，采無時。
弘景曰︰漢中屬梁州，廬山屬青州。今出寧州。俗用亦稀。
恭曰︰此石夾兩石間如石脈，打用之，或在土中重疊而生。皮黃赤，肉白，作斜理紋，全不似石膏。市人或刮削去皮，以代寒水石，並以當 石，並是假偽。今廬山亦無此物，見出襄州西泛水側。
宗奭曰︰理石如長石。但理石如石膏，順理而細；其非順理而細者，爲長石。療體亦不相遠。
時珍曰︰理石，即石膏中之長紋細直如絲而明潔，色帶微青者。唐人謂石膏爲寒水石，長石爲石膏，故蘇恭言其不似石膏也。此石與軟石膏一類二色，亦可通用，詳石膏下。
【氣味】辛，寒，無毒。《別錄》曰︰甘，大寒。之才曰︰滑石爲之使，惡麻黃。
【主治】身熱，利胃解煩，益精明目，破積聚，去三蟲（《本經》）。除營衛中去來大熱結熱，解煩毒，止消渴，及中風痿痺（《別錄》）。漬酒服，療癖，令人肥悅（蘇恭）。
【附錄】白肌石 《別錄》有名未用曰︰味辛，無毒。主強筋骨，止渴不飢，陰熱不足。一名肌石，一名洞石。生廣焦國卷山青石間。
時珍曰︰按︰此即理石也，其形、名、氣味、主療皆同。
（《本經》中品）
【釋名】方石（《本經》）、直石（《別錄》）、土石（《別錄》）、硬石膏（《綱目》）。
【集解】《別錄》曰︰長石，理如馬齒，方而潤澤，玉色。生長子山谷及泰山、臨淄，采無時。弘景曰︰長子縣屬上黨，臨淄縣屬青州。俗方、《仙經》並無用此者。恭曰︰此石狀同石膏而濃大，縱理而長，紋似馬齒。今均州遼 山有之，土人以爲理石。頌曰︰今惟潞州有之，如蘇恭所說。按《本經》理石、長石二物，味效亦別。又雲︰理石似石膏，順理而細。陶隱居言，亦呼爲長理石。今靈寶丹用長理石爲一物。醫家相承用者，乃似石膏，與今潞州所出長石無異，而諸郡無復出理石者，醫方亦不見單用，往往呼長石爲長理石。
時珍曰︰長石，即俗呼硬石膏者，狀似軟石膏而塊不扁，性堅硬潔白，有粗理，起齒棱，擊之則片片橫碎，光瑩如雲母、白石英，亦有牆壁似方解石，但不作方塊爾。燒之亦不粉爛而易散，方解燒之亦然，但 聲爲異爾。昔人以此爲石膏，以爲方解，今人以此爲寒水石，皆誤矣。但與方解乃一類二種，故亦名方石，氣味功力相同，通用無妨。唐宋諸方所用石膏，多是此石，昔醫亦以取效，則亦可與石膏通用，但不可解肌發汗耳。
【氣味】辛、苦，寒，無毒。
【主治】身熱，胃中結氣，四肢寒厥，利小便，通血脈，明目去翳眇，下三蟲，殺蠱毒。久服不飢（《本經》）。止消渴，下氣，除脅肋肺間邪氣（《別錄》）。
（《別錄》下品）
【釋名】黃石。
志曰︰敲破，塊塊方解，故以爲名。
【集解】《別錄》曰︰方解石生方山，采無時。
弘景曰︰《本經》長石一名方石，療體相似，疑即此也。
恭曰︰此物大體與石膏相似，不附石而生，端然獨處。大者如升，小者如拳，甚大者方尺，或在土中，或生溪水，其上皮隨土及水苔色，破之方解。今人以爲石膏，用療風去熱雖同，而解肌發汗不及也。
志曰︰今沙州大鳥山出者，佳。
頌曰︰方解石，本草言生方山，陶隱居疑與長石爲一物，蘇恭雲療熱不減石膏。若然，似可通用，但主頭風不及石膏也。其肌理、形段剛柔皆同，但以附石不附石爲言，豈得功力頓異？如雌黃、雄黃亦有端然獨處者，亦有附石生者，不聞別有名號，功力相異也。
時珍曰︰方解石與硬石膏相似，皆光潔如白石英，但以敲之段段片碎者，爲硬石膏；塊塊方棱者，爲方解石，蓋一類二種，亦可通用。唐宋諸方皆以此爲石膏，今人又以爲寒水石，雖俱不是，而其性寒治熱之功，大抵不相遠，惟解肌發汗不能如硬石膏爲異爾。
【氣味】苦、辛，大寒，無毒。
之才曰︰惡巴豆。
【主治】胸中留熱結氣，黃膽，通血脈，去蠱毒（《別錄》）。
（《本經》上品）
【釋名】畫石（《衍義》）、液石（《別錄》）、 石（音遼）、脫石（音奪）、冷石（弘景）、番石（《別錄》）、共石。
宗奭曰︰滑石，今謂之畫石，因其軟滑可寫畫也。
時珍曰︰滑石性滑利竅，其質又滑膩，故以名之。表畫家用刷紙代粉，最白膩。，乃脂膏也，因以名縣。脫乃肉無骨也。此物最滑膩，無硬者爲良，故有諸名。
【集解】《別錄》曰︰滑石生赭陽山谷，及泰山之陰，或掖北白山，或卷山，采無時。
弘景曰︰滑石色正白，《仙經》用之爲泥。今出湘州、始安郡諸處，初取軟如泥，久漸堅強，人多以作塚中明器物。赭陽屬南陽，掖縣屬青州東萊，卷縣屬司州滎陽。又有冷石，小青黃，並冷利，能熨油污衣物。恭曰︰此石所在皆有。嶺南始安出者，白如凝脂，極軟滑。出掖縣者，理粗質青有黑點；惟可爲器，不可入藥。齊州南山神通寺南谷亦大有，色青白不佳，而滑膩則勝。
藏器曰︰始安、掖縣所出二石，形質既異，所用又殊。始安者軟滑而白，宜入藥；東萊者，硬澀而青，乃作器石也。
曰︰凡使有多般︰其白滑石如方解石，色似冰白，畫石上有白膩紋者，真也。烏滑石似，畫石上有青白膩紋，入用亦妙。綠滑石性寒有毒，不入藥用。黃滑石似金顆顆圓，畫石上有青黑色者，勿用，殺人。冷滑石青蒼色，畫石上作白膩紋，亦勿用之。
頌曰︰今道、永、萊、濠州皆有之。凡二種。道、永州出者白滑如凝脂。《南越志》雲︰城縣出 石，即滑石也。土人以爲燒器，烹魚食，是也。萊、濠州出者理粗質青，有黑點，亦謂之斑石。二種皆可作器，甚精好。初出軟柔，彼人就穴中製作，用力殊少也。本草所載土地皆是北方，而今醫家所用白色者，自南方來。或雲沂州所出甚白佳，與本草所云泰山之陰相合，而彼土不取爲藥。今濠州所供青滑石，雲性寒無毒，主心氣澀滯，與《本經》大同小異。
又《張勃吳錄地理志》及《大康地記》雲︰鬱林州布山縣馬湖馬嶺山皆有虺，甚毒殺人，有冷石可以解之。石色赤黑，味苦，屑之著瘡中，並以切齒立蘇，一名切齒石。今人多用冷石作粉，治痱瘡，或雲即滑石也，但味之甘苦不同爾。
時珍曰︰滑石，廣之桂林各邑及瑤峒中皆出之，即古之始安也。白、黑二種，功皆相似。山東蓬萊縣桂府村所出者亦佳，故醫方有桂府滑石，與桂林者同稱也。今人亦以刻圖書，不甚堅牢。滑石之根，爲不灰木。滑石中有光明黃子，爲石腦芝。
【修治】 曰︰凡用白滑石，先以刀刮淨研粉，以牡丹皮同煮一伏時。去牡丹皮，取滑石，以東流水淘過，曬乾用。
【氣味】甘，寒，無毒。《別錄》曰︰大寒。
之才曰︰石葦爲之使，惡曾青，製雄黃。
【主治】身熱泄 ，女子乳難癃閉，利小便，蕩胃中積聚寒熱，益精氣。久服輕身耐飢長年（《本經》）。通九竅六腑津液，去留結，止渴，令人利中（《別錄》）。燥濕，分水道，實大腸，化食毒，行積滯，逐凝血，解燥渴，補脾胃，降心火，偏主石淋爲要藥（震亨）。療黃膽水腫腳氣，吐血衄血，金瘡血出，諸瘡腫毒（時珍）。
【發明】頌曰︰古方治淋瀝，多單使滑石。又與石葦同搗末，飲服刀圭，更快。又主石淋，發煩悶，取十二分研粉，分作兩服，水調下。煩熱定，即停後服。
權曰︰滑石療五淋，主產難，服其末。又末與丹參、蜜、豬脂爲膏，入其月即空心酒下彈丸大，臨產倍服，令胎滑易生，除煩熱心躁。
元素曰︰滑石氣溫味甘，治前陰竅澀不利，性沉重，能泄上氣令下行，故曰滑則利竅，不與諸淡滲藥同。
好古曰︰入足太陽經。滑能利竅，以通水道，爲至燥之劑。豬苓湯用滑石、阿膠，同爲滑劑以利水道；蔥、豉、生薑同煎，去滓澄清以解利。淡味滲泄爲陽，故解表利小便也。若小便自利者，不宜用。
時珍曰︰滑石利竅，不獨小便也。上能利毛腠之竅，下能利精溺之竅。蓋甘淡之味，先入於胃滲走經絡，游溢津氣，上輸於肺，下通膀胱。肺主皮毛，爲水之上源。膀胱司津液，氣化則能出。故滑石上能發表，下利水道，爲蕩熱燥濕之劑。發表是蕩上中之熱，利水道是蕩中下之熱；發表是燥上中之濕，利水道是燥中下之濕。熱散則三焦寧而表裡和，濕去則闌門通而陰陽利。劉河間之用益元散，通治表裡上下諸病，蓋是此意，但未發出爾。
【附方】舊六，新一十三。
益元散︰又名天水散、太白散、六一散。解中暑傷寒疫癘，飢飽勞損，憂愁思慮，驚恐悲怒，傳染並汗後遺熱勞復諸疾。兼解兩感傷寒，百藥酒食邪熱毒。治五勞七傷，一切虛損，內傷陰痿，驚悸健忘，癇螈煩滿，短氣痰嗽，肌肉疼痛，腹脹悶痛，淋 澀痛，服石石淋。療身熱嘔吐泄瀉，腸 下痢赤白。除煩熱，胸中積聚，寒熱。止渴，消畜水。
婦人產後損液，血虛陰虛熱甚，催生下乳。治吹乳乳癰，牙瘡齒疳。此藥大養脾腎之氣，通九竅六腑，去留結，益精氣，壯筋骨，和氣，通經脈，消水穀，保真元，明耳目，安魂定魄，強志輕身，駐顏益壽，耐勞役飢渴，乃神驗之仙藥也。白滑石（水飛過）六兩，粉甘草一兩。爲末。每服三錢，蜜少許，溫水調下。實熱，用新汲水下；解利用蔥豉湯下；通乳，用豬肉麵湯調下；催生，用香油漿下。凡難產或死胎不下，皆由風熱燥澀，結滯緊斂，不能舒緩故也。此藥力至，則結滯頓開而瘥矣。（劉河間《傷寒直格》）
膈上煩熱多渴，利九竅。滑石二兩（搗）。水三大盞，煎二盞，去滓，入粳米煮粥食。（《聖惠》）
女勞黃膽，日晡發熱惡寒，小腹急，大便溏黑，額黑。滑石、石膏等分。研末。大麥汁服方寸匕，日三，小便大利愈。腹滿者，難治。（《千金方》）
傷寒衄血︰滑石末，飯丸梧子大。每服十丸，微嚼破，新水咽下，立止。湯晦叔雲︰鼻衄，乃當汗不汗所致。其血紫黑時，不以多少，不可止之。且服溫和藥，調其營衛；待血鮮時，急服此藥止之也。（《本事方》）
乳石發動，煩熱煩渴︰滑石粉半兩，水一盞，絞白汁，頓服。（《聖惠方》）
暴得吐逆不下食︰生滑石末二錢匕，溫水服，仍以細面半盞押定。（寇氏《衍義》）
氣壅關格不通，小便淋結，臍下煩悶兼痛。滑石粉一兩，水調服。（《廣利方》）
小便不通︰滑石末一升，以車前汁和，塗臍之四畔，方四寸，乾即易之。冬月水和。（楊氏《產乳》）
婦人轉脬，因過忍小便而致。滑石末，蔥湯服二錢。（《聖惠方》）
妊娠子淋，不得小便︰滑石末水和，泥臍下二寸。（《外台秘要》）
伏暑水泄︰白龍丸︰滑石（火 過）一兩，硫黃四錢。爲末，麵糊丸綠豆大。每用淡薑湯隨大小服。（《普濟方》）
伏暑吐泄，或吐，或泄，或瘧，小便赤，煩渴。玉液散︰用桂府滑石（燒）四兩，藿香一錢，丁香一錢。爲末，米湯服二錢。（《普濟方》）
霍亂及瘧︰方同上。
痘瘡狂亂，循衣摸床，大熱引飲。用益元散，加硃砂二錢，冰片三分，麝香一分。每燈草湯下，二、三服。（王氏《痘疹方》）
風毒熱瘡，遍身出黃水。桂府滑石末敷之，次日愈。先以虎杖、豌豆、甘草等分。煎湯洗後，乃搽。（《普濟方》）
陰下濕汗︰滑石一兩，石膏（ ）半兩，枯白礬少許，研摻之。（《集簡方》）
腳指縫爛︰方同上。
杖瘡腫痛︰滑石、赤石脂、大黃等分，爲末。茶湯洗淨，貼。（趙氏《經驗方》）
熱毒怪病，目赤鼻脹，大喘，渾身出斑，毛發如鐵，乃因中熱，毒氣結於下焦。用滑石、白礬各一兩。爲末，作一服。水三碗，煎減半，冷，不住飲之。（夏子益《奇疾方》）
（宋《開寶》）
【釋名】無灰木（見下）。
【集解】頌曰︰不灰木出上黨，今澤、潞山中皆有之，蓋石類也。其色白，如爛木，燒之不燃，以此得名。或雲滑石之根也，出滑石處皆有之。采無時。
藏器曰︰要燒成灰，但斫破，以牛乳煮了，黃牛糞燒之，即成灰。
時珍曰︰不灰木有木、石二種︰石類者，其體堅重，或以紙裹，蘸石腦油燃燈，徹夜不成灰，人多用作小刀靶。《開山圖》雲︰徐無山出不灰之木，生火之石。山在今順天府玉田縣東北。《庚辛玉冊》雲︰不灰木，陰石也。生西南蠻夷中，黎州、茂州者好，形如針，文全若木，燒之無煙。此皆言石者也。《伏深齊地記》雲︰東武城有勝火木，其木經野火燒之不滅，謂之不灰木。楊慎《丹鉛錄》雲︰《太平寰宇記》雲︰不灰木俗多爲鋌子，燒之成炭而不灰，出膠州。其葉如蒲草，今人束以爲燎，謂之萬年火把。此皆言木者也。時珍常得此火把，乃草葉束成，而中夾松脂之類，一夜僅燒一二寸爾。
【氣味】甘，大寒，無毒。獨孤滔曰︰煮汞，結草砂， 三黃，匱五金。
【主治】熱痱瘡，和棗葉、鍛石爲粉，敷之（《開寶》）。
除煩熱陽厥（時珍）。
【發明】時珍曰︰不灰木性寒，而同諸熱藥治陰毒。劉河間《宣明方》，治陽絕心腹痞
痛，金針丸中亦用服之。蓋寒熱並用，所以調停陰陽也。
【附方】新四。
肺熱咳嗽，臥時盛者︰不灰木一兩半，太陰玄精石二兩，甘草（炙）半兩，貝母一兩半，天南星（白礬水煮過）半兩。爲末。每服半錢，薑湯下。（《聖濟錄》）
咽喉腫痛，五心煩熱︰不灰木（以牛糞燒赤）四兩，太陰玄精石（ 赤）四兩，真珠一錢。爲末，糯米粥丸芡子大。每服一丸，以生地黃汁、粟米泔研化服，日二次。（《聖濟錄》）
霍亂煩滿，氣逆腹脹，手足厥冷︰不灰木、陽起石（ ）、阿魏各半兩，巴豆（去心）、杏仁（去皮）各二十五個。爲末，粟飯丸櫻桃大，穿一孔。每服一丸，燈上燒煙盡，研末，米薑湯下，以利爲度。（《聖濟錄》）
陰毒腹痛︰回陽丹︰用不灰木（ ）、牡蠣（ ）、高良薑（炒）、川烏頭（炮）、白芍藥各一錢。爲末，入麝香少許。每用一錢，男，用女唾調塗外腎；女，用男唾調塗乳上，得汗即愈。
（《玉機微義》）
【附錄】松石 頌曰︰今處州出一種松石，如松幹，而實石也。或雲松久化爲石。人多取飾山亭及琢爲枕。雖不入藥，與不灰相類，故附之。
（《本經》上品）
【校正】並入五種石脂。
【釋名】時珍曰︰膏之凝者，曰脂。此物性粘，固濟爐鼎甚良，蓋兼體用而言也。
【集解】《別錄》曰︰五色石脂，生南山之陽山谷中。又曰︰青石脂，生齊區山及海涯。黃石脂，生嵩高山，色如鶯雛。黑石脂，生 川陽城。白石脂，生泰山之陰。赤石脂，生濟南、射陽，又泰山之陰。並采無時。
普曰︰五色石脂，一名五色符。青符，生南山或海涯。黃符，生嵩山，色如 腦、雁雛。黑符生洛西山空地。白符，生少室天婁山或泰山。赤符，生少室或泰山，色絳滑如脂。
弘景曰︰今俗惟用赤石、白石二脂。好者出吳郡，亦出武陵、建平、義陽。義陽者，出縣界東八十里，狀如 腦，赤者鮮紅可愛，隨采復生。餘三色石脂無正用，但黑石脂入畫用爾。
恭曰︰義陽即申州，所出乃桃花石，非石脂也。白石脂，今出慈州諸山，勝於餘處者。赤石脂今出虢州盧氏縣，澤州陵川縣，又慈州呂鄉縣，宜州諸山亦有，並色理鮮膩爲佳。二脂泰山不聞有之，舊出蘇州、餘杭山，今不收采。承曰︰今蘇州見貢赤、白二石脂，但入藥不甚佳。惟延州山中所出最良，揭兩石中取之。頌曰︰白石脂、赤石脂，今惟潞州出之，潞與慈州相近也。
宗奭曰︰赤、白石脂，四方皆有，以理膩粘舌綴唇者爲上。
【修治】 曰︰凡使赤脂，研如粉，新汲水飛過三度，曬乾用。
時珍曰︰亦有火 水飛者。
【氣味】五種石脂，並甘、平。
大明曰︰並溫，無毒。畏黃芩、大黃、官桂。
【主治】黃膽，泄痢腸 膿血，陰蝕下血赤白，邪氣癰腫，疽痔惡瘡，頭瘍疥瘙。久服補髓益氣，肥健不飢，輕身延年。五石脂各隨五色，補五臟（《本經》）。治泄痢，血崩帶下，吐血衄血，澀精淋瀝，除煩，療驚悸，壯筋骨，補虛損。久服悅色。治瘡癤痔漏，排膿（大明）。
【氣味】酸，平，無毒。普曰︰青符︰神農︰甘。雷公︰酸，無毒。桐君︰辛，無毒。李當之︰小寒。
【主治】養肝膽氣，明目，療黃膽泄痢腸 ，女子帶下百病，及疽痔惡瘡。久服補髓益氣，不飢延年（《別錄》）。
【氣味】苦，平，無毒。普曰︰黃符︰雷公︰苦；李當之︰小寒。
之才曰︰曾青爲之使，惡細辛，畏蜚蠊、黃連、甘草。
曰︰服之忌卵味。
【主治】養脾氣，安五臟，調中，大人小兒泄痢腸 下膿血，去白蟲，除黃膽癰疽蟲。久服輕身延年（《別錄》）。
《別錄》曰︰一名石墨，一名石涅。
時珍曰︰此乃石脂之黑者，亦可爲墨，其性粘舌，與石炭不同，南人謂之畫眉石。許氏
《說文》雲︰黛，畫眉石也。
【氣味】鹹，平，無毒。普曰︰黑符︰桐君︰甘，無毒。
【主治】養腎氣，強陰，主陰蝕瘡，止腸泄痢，療口瘡咽痛。久服益氣不飢延年（《別錄》）。
【氣味】甘、酸，平，無毒。
普曰︰白符，一名隨。岐伯、雷公︰酸，無毒；桐君︰甘，無毒；扁鵲︰辛；李當之︰小寒。
權曰︰甘、辛。杲曰︰溫。
之才曰︰得濃朴、米汁飲，止便膿。燕屎爲之使，惡松脂，畏黃芩。
頌曰︰畏黃連、甘草、飛廉、馬目毒公。
【主治】養肺氣，濃腸，補骨髓，療五臟驚悸不足，心下煩，止腹痛下水，小腸 熱溏，便膿血，女子崩中漏下赤白沃，排癰疽瘡痔。久服安心不飢，輕身延年（《別錄》）。澀大腸（甄權）。
【附方】舊四，新二。
小兒水痢形羸，不勝湯藥。白石脂半兩研粉，和白粥空肚食之。（《子母秘錄》）
小兒滑泄︰白龍丸︰白石脂、白龍骨等分。爲末，水丸黍米大。每量大小，木瓜、紫蘇湯下。（《全幼心鑒》）
久泄久痢︰白石脂、乾薑等分。研，百沸湯和面爲稀糊搜之，並手丸梧子大。每米飲下三十丸。（《斗門方》）
兒臍汁出赤腫︰白石脂末熬溫，撲之，日三度，勿揭動。（韋宙《獨行方》）
兒臍血出，多啼︰方同上。（寇氏《衍義》）
粉滓面 ︰白石脂六兩，白蘞十二兩。爲末。雞子白和，夜塗旦洗。（《聖濟錄》）
【氣味】甘、酸、辛，大溫，無毒。普曰︰赤符︰神農、雷公︰甘；黃帝、扁鵲︰無毒；李當之︰小寒。
之才曰︰畏芫花，惡大黃、松脂。
頌曰︰古人亦單服食，雲發則心痛，飲熱酒不解。用綿裹蔥、豉，煮水飲之。
【主治】養心氣，明目益精，療腹痛腸 ，下痢赤白，小便利，及癰疽瘡痔，女子崩中漏下，產難胞衣不出。久服補髓好顏色，益智不飢，輕身延年（《別錄》）。補五臟虛乏（甄權）。補心血，生肌肉，濃腸胃，除水濕，收脫肛（時珍）。
【發明】弘景曰︰五色石脂，《本經》療體亦相似，《別錄》分條具載，今俗惟用赤、白二脂斷下痢耳。
元素曰︰赤、白石脂俱甘、酸，陽中之陰，固脫。
杲曰︰降也。陽中陰也。其用有二︰固腸胃有收斂之能，下胎衣無推蕩之峻。
好古曰︰澀可去脫，石脂爲收斂之劑，赤入丙，白入庚。
時珍曰︰五石脂皆手足陽明藥也。其味甘，其氣溫，其體重，其性澀。澀而重，故能收濕止血而固下；甘而溫，故能益氣生肌而調中。中者，腸胃肌肉驚悸黃膽是也；下者，腸泄痢、崩帶失精是也。五種主療，大抵相同。故《本經》不分條目，但云各隨五色補五臟。
《別錄》雖分五種，而性味、主治亦不甚相遠，但以五味配五色爲異，亦是強分爾。赤白二種，一入氣分，一入血分，故時用尚之。張仲景用桃花湯治下痢便膿血。取赤石脂之重澀，入下焦血分而固脫；乾薑之辛溫，暖下焦氣分而補虛；粳米之甘溫，佐石脂、乾薑而潤腸胃也。
【附方】舊五，新七。
小兒疳瀉︰赤石脂末，米飲調服半錢，立瘥。加京芎等分，更妙。（《斗門方》）
大腸寒滑，小便精出︰赤石脂、乾薑各一兩，胡椒半兩。爲末，醋糊丸梧子大。每空心米飲下五、七十丸。有人病此，熱藥服至一斗二升，不效；或教服此，終四劑而愈。（寇氏
《衍義》）
赤白下痢︰赤石脂末，飲服一錢。（《普濟方》）
冷痢腹痛，下白凍如魚腦。桃花丸︰赤石脂（ ）、乾薑（炮）等分。爲末，蒸餅和丸。量大小服，日三服。（《和劑局方》）
老人氣痢虛冷︰赤石脂五兩（水飛），白面六兩。水煮熟，入蔥醬作 ，空心食三、四次，即愈。（《養老方》）
傷寒下痢，便膿血不止，桃花湯主之。赤石脂一斤（一半全用，一半末用），乾薑一兩，粳米半升。水七升，煮米熟去滓。每服七合，納末方寸匕，日三服，愈乃止。（仲景方）
痢後脫肛︰赤石脂、伏龍肝爲末，敷之。一加白礬。（錢氏小兒方）
反胃吐食︰絕好赤石脂爲末，蜜丸梧子大。每空腹薑湯下一、二十丸。先以巴豆仁一枚，勿令破，以津吞之。後乃服藥。（《聖惠方》）
痰飲吐水無時節者，其原因冷凍飲料過度，遂令脾胃氣弱，不能消化飲食。飲食入胃，皆變成冷水，反吐不停，赤石脂散主之。赤石脂一斤，搗篩，服方寸匕，酒飲自任，稍加至三匕。服盡一斤，則終身不吐痰水，又不下痢，補五臟，令人肥健。有人痰飲，服諸藥不效，用此遂愈。（《千金翼方》）
心痛徹背︰赤石脂、乾薑、蜀椒各四分，附子（炮）二分，烏頭（炮）一分。爲末，蜜丸梧子大。先食服一丸。不知，稍增之。（張仲景《金匱方》）
經水過多︰赤石脂、破故紙一兩。爲末。每服二錢，米飲下。（《普濟方》）
小便不禁︰赤石脂（ ）、牡蠣（ ）各三兩，鹽一兩。爲末，糊丸梧子大。每鹽湯下十五丸。（《普濟方》）
（《唐本草》）
【集解】恭曰︰桃花石，出申州鐘山縣，似赤石脂，但舐之不著舌者是也。
曰︰其狀亦似紫石英，色若桃花，光潤而重，目之可愛。
頌曰︰今信州有之，形塊似赤石脂、紫石英輩，采無時。陶弘景言︰赤石脂出義陽者，狀如 腦，鮮紅可愛。蘇恭非之，雲是桃花石，久服肥人，今土人以療痢。功用亦不相遠。
宗奭曰︰桃花石有赤、白二種︰有赤地、淡白點如桃花片者，有淡白地、赤點如桃花片者。人往往鐫磨爲器用，人亦罕服之。
時珍曰︰此即赤白石脂之不粘舌、堅而有花點者，非別一物也。故其氣味功用皆同石脂。昔張仲景治痢用赤石脂名桃花湯，《和劑局方》治冷痢有桃花丸，皆即此物耳。
【氣味】甘，溫，無毒。
【主治】大腸中冷膿血痢。久服令人肥悅能食（《唐本》）。
（《綱目》）
【釋名】爐先生。
土宿真君曰︰此物點化爲神藥絕妙，九天三清俱尊之曰爐先生，非小藥也。
時珍曰︰爐火所重，其味甘，故名。
【集解】時珍曰︰爐甘石所在坑冶處皆有，川蜀、湘東最多，而太原、澤州、陽城、高平、靈丘、融縣及雲南者爲勝，金銀之苗也。其塊大小不一，狀似羊腦，松如石脂，亦粘舌。產於金坑者，其色微黃，爲上。產於銀坑者，其色白，或帶青，或帶綠，或粉紅。赤銅得之，即變爲黃。今之黃銅，皆此物點化也。《造化指南》雲︰爐甘石受黃金、白銀之氣薰陶，三十年方能結成。以大穢浸及砒煮過，皆可點化，不減三黃。崔 《外丹本草》雲︰用銅一斤，爐甘石一斤，煉之即成 石一斤半。非石中物取出乎？真 石生波斯，如黃金，燒之赤而不黑。
【修治】時珍曰︰凡用爐甘石，以炭火 紅，童子小便淬七次，水洗淨，研粉，水飛過，曬用。
【氣味】甘，溫，無毒。
【主治】止血，消腫毒，生肌，明目去翳退赤，收濕除爛。同龍腦點，治目中一切諸病（時珍）。
【發明】時珍曰︰爐甘石，陽明經藥也。受金銀之氣，故治目病爲要藥。時珍常用爐甘石（ 淬）、海螵蛸、硼砂各一兩。爲細末，以點諸目病，甚妙。入硃砂五錢，則性不粘也。
【附方】新十五。
目暴赤腫︰爐甘石（火 尿淬）、風化硝等分。爲末。新水化一粟點之。（《御藥院方》）
諸般翳膜︰爐甘石、青礬、朴硝等分。爲末。每用一字，沸湯化開，溫洗，日三次。（《宣明方》）
一切目疾︰真爐甘石半斤，用黃連四兩。銼豆大，銀石器內，水二碗，煮二伏時，去黃連爲末，入片腦二錢半，研勻罐收。每點少許，頻用取效。又方︰爐甘石（ ）一錢，盆硝一錢。爲末。熱湯泡洗。目中諸病︰石連光明散︰治眼中五輪八廓諸証，神效。爐甘石半斤，取如羊腦、鴨頭色者，以桑柴灰一斗，火 赤研末，用雅州黃連各四兩，切片，煎水浸石，澄取粉，曬乾。用鉛粉二定，以二連水浸過，炒之。雄黃研末。每用甘石、鉛粉各三分，雄黃一分，片腦半分。研勻，點眼甚妙。（張氏方）
目暗昏花︰爐甘石（火 ，童尿淬七次）、代赭石（火 ，醋淬七次）、黃丹（水飛）各四兩。爲末；白沙蜜半斤，以銅鐺煉去白沫，更添清水五、六碗，熬沸下藥，文武火熬至一碗，滴水不散，以夾紙濾入瓷器收之。頻點日用。（《衛生易簡方》）
爛弦風眼︰劉長春方︰治風眼流淚，爛弦。白爐甘石四兩，火 童尿淬七次，地上出毒三日，細研。每用椒湯洗目後，臨臥點三、四次，次早以茶湯洗去，甚妙。又方︰爐甘石一斤（火 ），黃連四兩，煎水淬七次，爲末，入片腦。每用點目。《宣明眼科方》︰用爐甘石、石膏各一錢，海螵蛸三分。爲末。入片腦、麝香各少許，收點。《衛生易簡方》︰用爐甘石二兩。以黃連一兩煎水，入童尿半盞再熬，下朴硝一兩又熬成。以火 石淬七次，洗淨爲末，入蜜陀僧末一兩研勻，收點之。耳出汁 爐甘石、礬石各二錢，胭脂半錢，麝香少許，爲末，繳淨吹之。（《普濟方》）
齒疏陷物︰爐甘石（ ）、寒水石等分。爲末。每用少許擦牙，忌用刷牙，久久自密。（《集玄方》）
漏瘡不合︰（童尿製）爐甘石、牡蠣粉，外塞之，內服滋補藥。（《雜病治例》）
下疳陰瘡︰爐甘石（火 醋淬五次）一兩，孩兒茶三錢，爲末。麻油調敷，立愈。（通妙邵真人方）
陰汗濕癢︰爐甘石一分，真蚌粉半分。研粉撲之。（《直指方》）
（宋《嘉 》）
【釋名】時珍曰︰性寒如井泉，故名。
【集解】禹錫曰︰井泉石，近道處處有之，以出饒陽郡者爲勝。生田野中間，穿地深丈餘得之。形如土色，圓方長短大小不等，內實而外圓，重重相疊，采無時。又一種如薑石者，時人多指爲井泉石，非是。
頌曰︰深州城西二十里，劇家村出之。
【修治】禹錫曰︰凡用，細研水飛過。不爾，令人淋。
【氣味】甘，大寒，無毒。
【主治】諸熱，解心臟熱結，熱嗽，小兒熱疳，雀目青盲，眼赤腫痛，消腫毒。得決明、菊花，療小兒眼疳生翳膜。得大黃、梔子，治眼瞼腫赤（《嘉 》）。
【附方】新四。
膀胱熱閉，小便不快︰井泉石、海金沙、車前子、滑石各一兩。爲末。每服二錢，蜜湯下。（《聖濟錄》）
風毒赤目︰井泉石半兩，井中苔（焙）、穀精草一兩，豉（焙）一合。爲末。每服二錢，空心井華水服。（《聖濟錄》）
產後搐搦，俗名雞爪風。舒筋散︰用井泉石四兩（另研），天麻（酒浸）、木香各一兩，人參、川芎、官桂、丁香各半兩。爲末。每服三錢，大豆淋酒調下，出汗即愈。（《宣明方》）
痤痱瘙癢︰井泉石（生）三兩，寒水石（ ）四兩，腦子半錢。爲末撲之。（《聖濟錄》）
（宋《開寶》）
【釋名】時珍曰︰無名異，瘦詞也。
【集解】志曰︰無名異出大食國，生於石上，狀如黑石炭。番人以油煉如 石，嚼之如餳。
頌曰︰今廣州山石中及宜州南八里龍濟山中亦有之。黑褐色，大者如彈丸，小者如黑石子，采無時。
曰︰無名異形似石炭，味別。
時珍曰︰生川、廣深山中，而桂林極多，一包數百枚，小黑石子也，似蛇黃而色黑，近處山中亦時有之。用以煮蟹，殺腥氣；煎煉桐油，收水氣；塗剪剪燈，則燈自斷也。
【氣味】甘，平，無毒。
頌曰︰鹹，寒。伏硫黃。
【主治】金瘡折傷內損，止痛，生肌肉（《開寶》）。消腫毒癰疽，醋磨敷之（蘇頌）。收濕氣（時珍）。
【發明】時珍曰︰按《雷 炮炙論》序雲︰無名止楚，截指而似去甲毛。崔 《外丹本草》雲︰無名異，陽石也。昔人見山雞被網損其足，脫去，銜一石摩其損處，遂愈而去。乃取其石理傷折，大效，人因傅之。
【附方】新十一。
打傷腫痛︰無名異爲末，酒服，趕下四肢之末，血皆散矣。（《集驗方》）
損傷接骨︰無名異、甜瓜子各一兩，乳香、沒藥各一錢。爲末。每服五錢，熱酒調服，小兒三錢。服畢，以黃米粥塗紙上，摻左顧牡蠣末裹之，竹篦夾住。（《多能鄙事》）
臨杖預服︰無名異末，臨時溫服三、五錢，則杖不甚痛，亦不甚傷。（《談野翁試效方》）
赤瘤丹毒︰無名異末，蔥汁調塗，立消。（《簡便方》）
痔漏腫痛︰無名異炭火 紅，米醋淬七次，爲細末。以溫水洗瘡，綿裹箸頭填末入瘡口，數次愈。（《簡便方》）
天泡濕瘡︰無名異末，井華水調服之。（《普濟方》）
瘡潰爛︰無名異、虢丹細研，清油調搽。濕則乾搽之。（《濟急方》）
股陰 ︰無名異二錢，麝香一字，研。酒半碗，午後空腹服，立效。（《多能鄙事》）
拳毛倒睫︰無名異末，紙卷作捻，點燈吹殺熏之，睫自起。（《保命集》）
消渴引飲︰無名異一兩，黃連二兩。爲末，蒸餅丸綠豆大。每服百丸，以茄根、蠶繭煎湯送下。（《聖濟錄》）
腳氣痛楚︰無名異末，化牛皮膠調塗之，頻換。（《衛生易簡方》）
（《綱目》）
【集解】時珍曰︰蜜栗子生川、廣、江、浙金坑中，狀如蛇黃而有刺，上有金線纏之，色紫褐，亦無名異之類也。丹爐家采作五金匱藥，製三黃。
【主治】金瘡折傷，有效（時珍）。
（《本經》上品）
【釋名】公乳（《別錄》）、虛中（《吳普》）、蘆石《別錄》）、鵝管石（《綱目》）、夏石（《別錄》）、黃石砂（《藥性》）。
時珍曰︰石之津氣，鐘聚成乳，滴溜成石，故名石鐘乳。蘆與鵝管，象其空中之狀也。
【集解】《別錄》曰︰石鐘乳生少室山谷及泰山，采無時。
普曰︰生泰山山谷陰處岸下，溜汁所成，如乳汁，黃白色，空中相通。二月、三月採，陰乾。
弘景曰︰第一出始興，而江陵及東境名山石洞亦皆有。惟通中輕薄如鵝翎管，碎之如爪甲，中無雁齒，光明者爲善。長挺乃有一、二尺者，色黃，以苦酒洗刷則白。《仙經》少用，而俗方所重。
恭曰︰第一始興，其次廣、連、澧、朗、郴等州者，雖濃而光潤，可受，餌之並佳。今峽州、青溪、房州三洞出者，亞於始興。自余非其土地，不可輕服。多發淋渴。止可搗篩，白練裹之，合諸藥草浸酒服之。陶雲有一、二尺者，謬說也。
思邈曰︰乳石必須土地清白光潤，羅紋、鳥翮、蟬翼一切皆成，白者可用。其非土地者，慎勿服之，殺人甚於鴆毒。
志曰︰別本注云︰凡乳生於深洞幽穴，皆龍蛇潛伏，或龍蛇毒氣，或洞口陰陽不均，或通風氣，雁齒澀，或黃或赤，乳無潤澤，或煎煉火色不調，一煎以後不易水，則生火毒，服即令人發淋。又乳有三種︰石乳者，其山洞純石，以石津相滋，陰陽交備，蟬翼紋成，其性溫；竹乳者，其山洞遍生小竹，以竹津相滋，乳如竹狀，其性平；茅山之乳者，其山有土石相雜，遍生茅草，以茅津相滋爲乳，乳色稍黑而滑潤，其性微寒。一種之中，有上、中、下色，皆以光澤爲好。餘處亦有，不可輕信。
炳曰︰如蟬翅者上，爪甲者次，鵝管者下。明白而薄者，可服。
頌曰︰今道州江華縣及連、英、韶、階、峽州山中皆有之。生岩穴陰處，溜山液而成，空中相通，長者六、七寸，如鵝翎管狀，色白微紅。唐李補闕煉乳法雲︰取韶州鐘乳，無問濃薄，但令顏色明淨光澤者，即堪入煉，惟黃、赤二色不任用。柳宗元書亦云︰取其色之美而已，不必惟土之信。是此藥所重，惟在明白者，不必如上所說數種也。今醫家但以鵝管中空者爲最。又《本經》中品載殷 雲︰鐘乳根也。孔公 ，殷 根也。石花、石床並與殷同。又有石腦，亦鐘乳之類。凡此五種，醫家亦復稀用，但用鐘乳爾。
時珍曰︰按︰范成大《桂海志》所說甚詳明。雲桂林接宜、融山洞穴中，鐘乳甚多。仰視石脈湧起處，即有乳床，白如玉雪，石液融結成者。乳床下垂，如倒數峰小山，峰端漸銳，且長如冰柱，柱端輕薄中空如鵝翎。乳水滴瀝不已，且滴且凝，此乳之最精者，以竹管仰承取之。煉治家又以鵝管之端，尤輕明如雲母爪甲者爲勝。
【修治】 曰︰凡使勿用頭粗濃並尾大者，爲孔公石，不用。色黑及經大火驚過，並久在地上收者，曾經藥物製者，並不得用。須要鮮明、薄而有光潤者，似鵝翎筒子爲上，有長五、六寸者。凡修事法︰鐘乳八兩，用沉香、零陵香、藿香、甘松、白茅各一兩，水煮過，再煮汁，方用煮乳，一伏時漉出。以甘草、紫背天葵各二兩同煮，漉出拭乾，緩火焙之，入臼杵粉，篩過入缽中。令有力少壯者二、三人不住研，三日三夜勿歇。然後以水飛澄，過絹籠，於日中曬乾，入缽再研二萬遍，乃以瓷盒收之。
慎微曰︰《太清經》煉鐘乳法︰取好細末置金銀器中，瓦一片密蓋，勿令泄氣，蒸之，自然化作水也。李補闕煉乳法見後。
【氣味】甘，溫，無毒。普曰︰神農︰辛；桐君、黃帝、醫和︰甘；扁鵲︰甘，無毒。
權曰︰有大毒。
之才曰︰蛇床爲之使。惡牡丹、玄石、牡蒙。畏紫石英、 草。忌羊血。
時珍曰︰《相感志》雲︰服乳石，忌參、術，犯者多死。
土宿真君曰︰鐘乳產於陽洞之內，陽氣所結，伏之可柔五金。麥門冬、獨蒜、韭實、胡蔥、胡荽、貓兒眼草，皆可伏之。
【主治】咳逆上氣，明目益精，安五臟，通百節，利九竅，下乳汁（《本經》）。益氣，補虛損，療腳弱疼冷，下焦傷竭，強陰。久服延年益壽，好顏色，不老，令人有子。不煉服之，令人淋（《別錄》）。主泄精寒嗽，壯元氣，益陽事，通聲（甄權）。補五勞七傷（大明）。補髓，治消渴引飲（青霞子）。
【發明】慎微曰︰柳宗元《與崔連州書》雲︰草木之生也依於土，有居山之陰陽，或近木，或附石，其性移焉。況石鐘乳直產於石，石之精粗疏密，尋尺特異，而穴之上下，土之濃薄，石之高下不可知；則其依而產者，固不一性。然由其精密而出者，則油然而清，炯然而輝，其竅滑以夷，其肌廉以微，食之使人榮華溫柔，其氣宣流，生胃通腸，壽考康寧。其粗疏而下者，則奔突結澀，乍大乍小，色如枯骨，或類死灰，奄悴不發，叢齒積 ，重濁頑璞，食之使人偃蹇壅郁，泄火生風，戟喉癢肺，幽關不聰，心煩喜怒，肝舉氣剛，不能平和。故君子慎取其色之美，而不必惟土之信，以求其至精，凡爲此也。
震享曰︰石鐘乳爲剽悍之劑。《內經》雲︰石藥之氣悍，仁哉言也。凡藥氣之偏者，可用於暫而不可久，夫石藥又偏之甚者也。自唐時太平日久，膏粱之家惑於方士服食致長生之說，以石藥體濃氣濃，習以成俗，迨宋至今，猶未已也。斯民何辜，受此氣悍之禍而莫之能救，哀哉﹗本草贊其久服延年之功，柳子濃又從而述美之，予不得不深言也。
時珍曰︰石鐘乳，乃陽明經氣分藥也，其氣 疾，令陽氣暴充，飲食倍進，而形體壯盛。昧者得此自慶，益肆淫 ，精氣暗損，石氣獨存，孤陽愈熾。久之營衛不從，發爲淋渴，變爲癰疽，是果乳石之過耶？抑人之自取耶？凡人陽明氣衰，用此合諸藥以救其衰，疾平則止，夫何不可？五穀五肉久嗜不已，猶有偏絕之弊，況石藥乎？《種樹書》雲︰凡果樹，作穴納鐘乳末少許固密，則子多而味美。納少許於老樹根皮間，則樹復茂。信然，則鐘乳益氣、令人有子之說，亦可類推。但恐嗜欲者未獲其福，而先受其禍也。然有稟賦異常之人，又不可執一而論。張杲《醫說》載︰武帥雷世賢多侍外家，常餌砂、母、鐘乳，日夜煎煉，以濟其欲。其外家父苦寒泄不嗜食，求丹十粒服之，即覺臍腹如火，少焉熱狂，投井中，救出遍身發紫泡，數日而死；而世賢服餌千計，了無病惱，異哉﹗沈括《筆談》載︰夏英公性豪侈，而稟賦異於人。才睡即身冷而僵如死者，常服仙茅、鐘乳、硫黃，莫知紀極。每晨以鐘乳粉入粥食之。有小吏竊食，遂發疽死。此與終身服附子無恙者，同一例也。沈括又雲︰醫之爲術，苟非得之於心，未見能臻其妙也。如服鐘乳，當終身忌術，術能動鐘乳也。然有藥勢不能蒸，須要其動而激發者。正如火少，必借風氣鼓之而後發；火盛則鼓之反爲害。此自然之理也。凡服諸藥，皆宜仿此。又《十便良方》雲；凡服乳人，服乳三日，即三日補之；服乳十日，即十日補之。欲飽食，以牛、羊、獐、鹿等骨煎汁，任意作羹食之。勿食倉米、臭肉，及犯房事。一月後精氣滿盛，百脈流通，身體覺熱，繞臍肉起，此爲得力，可稍近房事，不可頻數，令藥氣頓竭，彌更害人，戒之慎之﹗名之爲乳，以其狀人之乳也。與神丹相配，與凡石迥殊，故乳稱石。語雲︰上士服石服其精，下士服石服其滓。滓之與精，其力遠也。此說雖明快，然須真病命門火衰者宜之，否則當審。
【附方】新十一。李補闕服乳法︰主五勞七傷，咳逆上氣，治寒嗽，通音聲，明目益精，安五臟，通百節，利九竅，下乳汁，益氣補虛損，療腳弱疼冷，下焦傷竭，強陰，久服延年益壽不老，令人有子。取韶州鐘乳，無問濃薄，但顏色明淨光澤者，即堪入煉；惟黃、赤二色，不任用。置於金、銀器中，大鐺著水，沉器煮之，令如魚眼沸，水減即添。乳少，三日三夜；乳多，七日七夜。候乾，色變黃白即熟。如疑生，更煮滿十日最佳。取出去水，更以清水煮半日，其水色清不變即止，乳無毒矣。入瓷缽中，玉槌著水研之。覺乾澀，即添水，常令如稀米泔狀。研至四、五日，揩之光膩，如書中白魚，便以水洗之，不隨水落者即熟，落者更研，乃澄取曝乾。每用一錢半，溫酒空腹調下，兼和丸散用。其煮乳黃濁水，切勿服。服之損人咽喉，傷肺，令人頭痛，或下利不止。其有犯者，但食豬肉解之。（孫真人《千金方》）
鐘乳煎︰治風虛勞損，腰腳無力，補益強壯。用鐘乳粉煉成者三兩，以夾練袋盛之，牛乳一大升，煎減三之一，去袋飲乳，分二服，日一作。不吐不利，虛冷人微溏無苦。一袋可煮三十度，即力盡，別作袋。每煎訖，須濯淨，令通氣。其滓和面餵雞，生子食之。此崔尚書方也。（孫真人《千金翼》）
鐘乳酒︰安五臟，通百節，利九竅，主風虛，補下焦，益精明目。鐘乳煉成粉五兩，以夾練袋盛之，清酒六升，瓶封，湯內煮減三之二，取出添滿，封七日，日飲三合。忌房事、蔥、豉、生食、硬食。（《外台秘要》）
鐘乳丸︰治丈夫衰老，陽絕肢冷，少氣減食，腰疼腳痺，下氣消食，和中長肌。鐘乳粉二兩，菟絲子（酒浸焙）、石斛各一兩，吳茱萸（湯泡七次，炒）半兩。爲末，煉蜜和丸梧子大。每服七丸，空心溫酒或米湯下，日二服。服訖行數百步，覺胸口熱，稍定即食乾飯豆醬。忌食粗臭惡食，及聞屍穢等氣。初服七日，勿爲陽事，過七日乃可行，不宜傷多。服過半劑，覺有功，乃續服。此曹公卓方也。（《和劑局方》）
元氣虛寒︰方見陽起石下。一切勞嗽，胸膈痞滿︰焚香透膈散︰用鵝管石、雄黃、佛耳草、款冬花等分。爲末。每用一錢，安香爐上焚之，以筒吹煙入喉中，日二次。（《宣明》）
肺虛喘急，連綿不息︰生鐘乳粉（光明者）五錢，蠟三兩（化和）。飯甑內蒸熟，研丸梧子大。每溫水下一丸。（《聖濟錄》）
吐血損肺︰煉成鐘乳粉，每服二錢，糯米湯下，立止。（《十便良方》）
大腸冷滑不止︰鐘乳粉一兩，肉豆寇（煨）半兩。爲末，煮棗肉丸梧子大。每服七十丸，空心米飲下。（《濟生方》）
乳汁不通︰氣少血衰，脈澀不行，故乳少也。煉成鐘乳粉二錢，濃煎漏蘆湯調下。或與通草等分爲末，米飲服方寸匕，日三次。（《外台秘要》）
精滑不禁，大腑溏泄，手足厥冷。方見陽起石下。
（《本經》中品）
【釋名】孔公石（《綱目》）、通石。
時珍曰︰孔竅空通，附垂於石，如木之芽孼，故曰孔空孼，而俗訛爲孔公爾。
恭曰︰此孼次於鐘乳，狀如牛羊角，中有孔通，故名通石。《別錄》誤以此爲殷孼之根，而俗猶呼爲孔公孼是也。
【集解】《別錄》曰︰孔公孼，殷孼根也。青黃色，生梁山山谷。
弘景曰︰梁山屬馮翊郡，此即今鐘乳床也，亦出始興，皆大塊，打破之。凡鐘乳之類有三種，同一體。從石室上汁溜積久盤結者，爲鐘乳床，即孔公孼也。其以次小巃嵸者，爲殷孼，大如牛羊角，長一、二尺，今人呼此爲孔公孼也。殷孼復溜，輕好者爲鐘乳。雖同一類，而療體各異，貴賤懸殊。三種同根，而所生各處，當是隨其土地爲勝爾。
保升曰︰鐘乳之類凡五種︰鐘乳、殷孼、孔公孼、石床、石花也。雖同一體，而主療各異。
頌曰︰孔公孼、殷孼既是鐘乳同生，則有孼處皆當有乳，今不聞有之。豈用之既寡，則采者亦稀乎？抑時人不知孼中有乳，不盡采乎？不能盡究也。
恭曰︰孔公孼次於鐘乳，《別錄》誤以爲殷孼之根。殷孼即孔公孼之根，俗人乃以孔公爲殷孼，陶氏依之，以孔公孼爲鐘乳床，非矣。
時珍曰︰以薑石、通石二石推之，則似附石生而粗者，爲殷孼；接殷孼而生，以漸空通者，爲孔公孼；接孔公孼而生者，爲鐘乳。當從蘇恭之說爲優。蓋殷孼如人之乳根，孔公如乳房，鐘乳如乳頭也。
【氣味】辛，溫，無毒。普曰︰神農︰辛；岐伯︰鹹；扁鵲︰酸，無毒。
大明曰︰甘，暖。
權曰︰甘，有小毒。
之才曰︰木蘭爲之使，惡細辛、術，忌羊血。
【主治】傷食不化，邪結氣惡，瘡疽 痔，利九竅，下乳汁（《本經》）。男子陰瘡，女子陰蝕，及傷食病，常欲眠睡（《別錄》）。主腰冷膝痺毒氣，能使喉聲圓亮（甄權）。輕身充肌（青霞子）。
【發明】弘景曰︰二 不堪丸散，只可水煮湯，並酒浸飲之，甚療腳弱腳氣。
【附方】新一。
風氣腳弱︰孔公 二斤，石斛五兩，酒二斗，浸服。（《肘後方》）
（《本經》中品）
【釋名】薑石。
時珍曰︰殷，隱也。生於石上，隱然如木之孼也。
恭曰︰此即孔公孼根也，盤結如薑，故名薑石。俗人乃以孔公孼爲之，誤矣。詳孔公下。
【集解】《別錄》曰︰殷孼，鐘乳根也。生趙國山谷，又梁山及南海，采無時。
弘景曰︰趙國屬冀州，亦出始興。
【氣味】辛，溫，無毒。
之才曰︰惡防己，畏術。
【主治】爛傷瘀血，泄痢寒熱，鼠 症瘕結氣，本經腳冷疼弱別錄。熏筋骨弱並痔 ，及下乳汁（《大明》）。
【發明】見孔公 下。
【附錄】石床（《唐本草》）
恭曰︰味甘，溫，無毒。酒漬服，與殷 同功。一名乳床，一名逆石，一名石筍。生鐘乳堂中，采無時。鐘乳水滴下凝積，生如筍狀，久漸與上乳相接爲柱也。陶謂孔公 爲乳床，非也。殷 、孔公 在上，石床、石花在下，性體雖同，上下有別。石花（《唐本草》）
恭曰︰味甘，溫，無毒。主腰腳風冷，漬酒服，與殷 同功。一名乳花。生乳穴堂中，乳水滴石上，散如霜雪者。三月、九月採之。
大明曰︰壯筋骨，助陽道。
宗奭曰︰石花白色，圓如覆大馬杓，上有百十枝，每枝各搓牙分歧如鹿角。上有細紋起，以指撩之，錚錚然有聲。其體甚脆，不禁觸擊。多生海中石上，世方難得，家中曾得一本。本條所注皆非是。
時珍曰︰石花是鐘乳滴於石上迸散，日久積成如花者。蘇恭所說甚明。寇宗奭所說，乃是海中石梅石柏之類，亦名石花，不入藥用，非本草石花，正自誤矣。
石骨 恭曰︰石骨，服之力勝鐘乳，似骨，如玉堅潤，生五石脂中。
（《別錄》下品）
【釋名】土乳（《唐本》）。
志曰︰此則土脂液也，生於土穴，狀如殷 ，故名。
【集解】《別錄》曰︰生高山崖上之陰，色白如脂，采無時。弘景曰︰此猶似鐘乳、孔公之類，故亦有 名，但在崖上爾，今不知用。恭曰︰此即土乳也。出渭州鄣縣三交驛西北坡平地土窟中，見有六十餘坎，昔人采處。土人云︰服之亦同鐘乳，而不發熱。陶及本草雲，生崖上，非也。
時珍曰︰此即鐘乳之生於山崖土中者，南方名山多有之。人亦掘爲石山，貨之充玩，不知其爲土鐘乳也。
【氣味】鹹，平，無毒。
【主治】婦人陰蝕，大熱，乾痂（《別錄》）。
（宋《嘉 》）
【釋名】石飴餅（《別錄》）、石芝（《綱目》）、化公石。
時珍曰︰其狀如結腦，故名。昔有化公服此，又名化公石。
【集解】《別錄》曰︰石腦生名山土石中，采無時。
弘景曰︰此石亦鐘乳之類，形如曾青而白色黑斑，軟易破。今茅山東及西平山並有之，鑿土龕取出。
恭曰︰出徐州宋裡山，初在爛石中，入土一丈以下得之，大如雞卵，或如棗許，觸著即散如面，黃白色。土人號爲握雪 石，雲服之長生。
保升曰︰蘇恭引握雪 石爲注，非矣。
時珍曰︰按《抱朴子‧內篇》雲︰石腦芝生滑石中，亦如石中黃子狀，但不皆有耳。打破大滑石千計，乃可得一枚。初破之，在石中五色光明而自得，服一升得長生。乃石芝也。
《別錄》所謂石腦及諸仙服食，當是此物也。蘇恭所說本是石腦，而又以注握雪 石，誤矣。握雪乃石上之液，與此不同。見後本條。
【氣味】甘，溫，無毒。
【主治】風寒虛損，腰腳疼痺，安五臟，益氣（《別錄》）。
【發明】弘景曰︰俗方不見用，《仙經》有劉君導仙散用之。又《真誥》雲︰李整采服，療風痺虛損，而得長生。
恭曰︰隋時化公所服，亦名石腦。
時珍曰︰《真誥》載姜伯真在大橫山服石腦，時時使人身熱而不渴，即此。
（《拾遺》）
【集解】藏器曰︰石髓，生臨海華蓋山石窟。土人採取澄淘如泥，作丸如彈子，有白有黃彌佳。
時珍曰︰按《列仙傳》言︰ 疏煮石髓服，即鐘乳也。《仙經》雲︰神山五百年一開，石髓出，服之長生。王列入山見石裂，得髓食之，因撮少許與嵇康，化爲青石。《北史》雲︰龜茲北大山中，有如膏者，流出成川，行數里入地，狀如醍醐，服之齒發更生，病患服之皆愈。《方鎮編年錄》雲︰高展爲并州判官，一日見砌間沫出，以手撮塗老吏面，皺皮頓改，如少年色。展以爲神藥，問承天道士。道士曰︰此名地脂，食之不死。乃發砌，無所見。此數說皆近石髓也。
【氣味】甘，溫，無毒。
【主治】寒熱，羸瘦無顏色，積聚，心腹脹滿，食飲不消，皮膚枯槁，小便數疾，癖塊，腹內腸鳴，下痢，腰腳疼冷性壅，宜寒瘦人（藏器）。
（宋《嘉 》）
【校正】並入《拾遺》石漆。
【釋名】石油（《綱目》）、石漆（《拾遺》）、猛火油、雄黃油、硫黃油（《綱目》）。
【集解】禹錫曰︰石腦油宜以瓷器貯之。不可近金銀器，雖至完密，直爾透過。道家多用，俗方不甚須。
宗奭曰︰真者難收，多滲蝕器物。入藥最少。燒煉家研生砒入油，再研如膏，入坩鍋內，瓦蓋置火上，俟油泣盡出之，又研又入油，又上火煉之，砒即伏矣。
時珍曰︰石油所出不一，出陝之肅州、 州、延州、延長，廣之南雄，以及緬甸者，自石岩流出，與泉水相雜，汪汪而出，肥如肉汁。土人以草挹入缶中，黑色頗似淳漆，作雄硫氣。土人多以燃燈甚明，得水愈熾，不可入食。其煙甚濃，沈存中宦西時，掃其煤作墨，光黑如漆，勝於松煙。張華《博物志》載︰延壽縣南山石泉注爲溝，其水有脂，挹取著器中，始黃後黑如凝膏，燃之極明，謂之石漆。段成式《酉陽雜俎》載︰高奴縣有石脂水，膩浮水上如漆，采以膏車及燃燈。康譽之《昨夢錄》載︰猛火油出高麗東，日烘石熱所出液也，惟真琉璃器可貯之。入水涓滴，烈焰遽發；餘力入水，魚鱉皆死。邊人用以御敵。此數說，皆石腦油也。國朝正德末年，嘉州開鹽井，偶得油水，可以照夜，其光加倍。沃之以水則焰彌甚，撲之以灰則滅。作雄硫氣，土人呼爲雄黃油，亦曰硫黃油。近復開出數井，官司主之。此亦石油，但出於井爾。蓋皆地產雄、硫、石脂諸石，源脈相通，故有此物。王冰謂龍火得濕而焰，遇水而燔，光焰詣天，物窮方止，正是此類，皆陰火也。
【氣味】辛、苦，有毒。獨孤滔曰︰化銅，製砒。
【主治】小兒驚風，化涎，可和諸藥作丸散（《嘉 》）。塗瘡癬蟲癩，治針、箭入肉藥中用之（時珍）。
【發明】時珍曰︰石油氣味與雄、硫同，故殺蟲治瘡。其性走竄，諸器皆滲，惟瓷器、琉璃不漏。故錢乙治小兒驚熱膈實，嘔吐痰涎，銀液丸中，用和水銀、輕粉、龍腦、蠍尾、白附子諸藥爲丸，不但取其化痰，亦取其能透經絡、走關竅也。
【附錄】地溲 時珍曰︰溝澗流水，及引水灌田之次，多有之。形狀如油，又如泥，色如黃金，甚腥烈。冬月收取，以柔鐵燒赤投之二、三次，剛可切玉。
（《綱目》）
【釋名】煤炭、石墨、鐵炭、烏金石（《綱目》）、焦石。
時珍曰︰石炭即烏金石，上古以書字，謂之石墨，今俗呼爲煤炭，煤、墨音相近也。《拾遺記》言焦石如炭，《嶺表錄》言康州有焦石穴，即此也。
【集解】時珍曰︰石炭南北諸山產處亦多，昔人不用，故識之者少。今則人以代薪炊爨，煉鐵石，大爲民利。土人皆鑿山爲穴，橫入十餘丈取之。有大塊如石而光者，有疏散如炭末者，俱作硫黃氣，以酒噴之則解。入藥用堅塊如石者。昔人言夷陵黑土爲劫灰者，即此疏散者也。《孝經‧援神契》雲︰王者德至山陵，則出黑丹。《水經》言︰石炭可書，燃之難盡，煙氣中人。《酉陽雜俎》雲︰無勞縣出石墨，爨之彌年不消。《夷堅志》雲︰彰德南郭村井中產石墨。宜陽縣有石墨山， 陽縣有石墨洞。燕之西山，楚之荊州、興國州，江西之廬山、袁州、豐城、贛州，皆產石炭，可以炊爨。並此石也。又有一種石墨，舐之粘舌，可書字畫眉，名畫眉石者，即黑石脂也。見石脂下。
【氣味】甘、辛，溫，有毒。
時珍曰︰人有中瓦斯毒者，昏瞀至死，惟飲冷水即解。
獨孤滔曰︰去錫暈，製三黃、 砂、硝石。
【主治】婦人血氣痛，及諸瘡毒，金瘡出血，小兒痰癇（時珍）。
【附方】新五。
金瘡出血︰急以石炭末濃敷之。瘡深不宜速合者，加滑石。（《醫學集成》）
誤吞金銀及錢，在腹中不下者。光明石炭一杏核大，硫黃一皂子大。爲末，酒下。（《普濟方》）
腹中積滯︰烏金石（即鐵炭也）三兩，自然銅（爲末醋熬）一兩，當歸一兩，大黃（童尿浸曬）一兩。爲末。每服二錢，紅花酒一盞，童尿半盞，同調，食前服，日二服。（張子和
《儒門事親》）
月經不通︰巴豆去油，如綠豆大三丸，以烏金石末一錢，調湯送下，即通。（《衛生易簡方》）
產後兒枕刺痛︰黑白散︰用烏金石（燒酒淬七次）、寒水石（ 爲末）等分。每用粥飲服一錢半，即止，未止再服。（潔古《保命集》）
【附錄】然石 時珍曰︰曹叔雅《異物志》雲︰豫章有石，黃色，如理疏，以水灌之便熱，可以烹鼎，冷則再灌。張華謂之然石。高安亦有之。
（《本經》下品）
【釋名】石堊（弘景）、堊灰（《本經》）、希灰（《別錄》）、鍛石（《日華》）、白虎（《綱目》）、礦灰（《綱目》）。
【集解】《別錄》曰︰鍛石生中山川谷。
弘景曰︰近山生石，青白色，作灶燒竟，以水沃之，即熱蒸而解。俗名石堊。
頌曰︰所在近山處皆有之，燒青石爲灰也。又名石鍛。有風化、水化二種︰風化者，取鍛了石置風中自解，此爲有力；水化者，以水沃之，熱蒸而解，其力差劣。
時珍曰︰今人作窯燒之，一層柴或煤炭一層在下，上累青石，自下發火，層層自焚而散。入藥惟用風化、不夾石者良。
【氣味】辛，溫，有毒。
大明曰︰甘，無毒。獨狐滔曰︰伏雄黃、硫黃、 砂，去錫暈。
【主治】疽瘍疥瘙，熱氣，惡瘡癩疾，死肌墮眉，殺痔蟲，去黑子息肉（《本經》）。療髓骨疽（《別錄》）。治 疥，蝕惡肉。止金瘡血，甚良（甄權）。生肌長肉，止血，白癜 瘍，瘢疵痔 ，癭贅疣子。婦人粉刺，產後陰不能合。解酒酸，治酒毒，暖水臟，治氣（大明）。墮胎（保升）。散血定痛，止水瀉血痢，白帶白淫，收脫肛陰挺，消積聚結核，貼口 ，黑鬚髮（時珍）。
【發明】弘景曰︰鍛石性至烈，人以度酒飲之，則腹痛下利。古今多以構塚，用捍水而辟蟲。故古塚中水洗諸瘡，皆即瘥。
恭曰︰《別錄》及今人用療金瘡，止血大效。若五月五日采繁縷、葛葉、鹿活草、槲葉、芍藥、地黃葉、蒼耳葉、青蒿葉，合鍛石搗，爲團如雞卵，曝乾末，以療瘡生肌大妙，神驗。權曰︰止金瘡血，和雞子白、敗船茹甚良。不入湯飲。
頌曰︰古方多用合百草團末，治金瘡殊勝。今醫家或以臘月黃牛膽汁搜和，納入膽中風乾，研用，更勝草藥者。古方以諸草雜鍛石熬煎，點疣痣黑子。丹灶家亦用之。
時珍曰︰鍛石，止血神品也。但不可著水，著水即爛肉。
【附方】舊十四，新三十二。
人落水死︰裹鍛石納下部中，水出盡即活。（《千金方》）
痰厥氣絕，心頭尚溫者︰千年鍛石一合。水一盞，煎滾去清水，再用一盞煎極滾，澄清灌之。少頃痰下自愈。（《集玄方》）
中風口 ︰新鍛石醋炒，調如泥，塗之。左塗右，右塗左，立便牽正。（寇氏《衍義》）
風牙腫痛︰二年鍛石、細辛等分。研。搽即止。（《普濟方》）
蟲牙作痛︰礦灰，沙糖和，塞孔中。（《普濟方》）
風蟲牙痛︰百年陳鍛石（爲末）四兩，蜂蜜三兩。拌勻，鹽泥固濟，火 一日，研末。擦牙神效。名神仙失笑散。（張三丰方）
乾霍亂病︰千年鍛石，沙糖水調服二錢，或淡醋湯亦可。名落盞湯。（《摘玄方》）
偏墜氣痛︰陳鍛石（炒）、五倍子、山梔子等分。爲末。面和醋調，敷之，一夜即消。（《醫方摘要》）
婦人血氣︰方見獸部豬血下。
產後血渴不煩者︰新鍛石一兩，黃丹半錢。渴時漿水調服一錢。名桃花散。（張潔古《活法機要》）
白帶白淫︰風化鍛石一兩，白茯苓三兩。爲末。糊丸梧子大。每服二、三十丸，空心米飲下，絕妙。（《集玄方》）
水瀉不止︰方同上。
酒積下痢︰鍛石五兩，水和作團，黃泥包， 一日夜，去泥爲末，醋糊丸梧子大。每服三十丸，薑湯空心下。（《摘玄方》）
血痢十年︰鍛石三升熬黃，水一斗投之，澄清。一服一升，日三服。（崔知悌方）
虛冷脫肛︰鍛石燒熱，故帛裹坐，冷即易之。（《聖惠方》）
產門不閉，產後陰道不閉，或陰脫出。鍛石一斗熬黃，以水二斗投之，澄清，熏。（《肘後方》）
產門生合不開︰用銅錢磨利割開，以陳鍛石敷之，即愈。（《通變方》）
腹脅積塊︰風化鍛石半斤，瓦器炒極熱，入大黃末一兩，炒紅取起，入桂末半兩，略燒，入米醋和成膏，攤絹上貼之。內服消塊藥，甚效。（《丹溪心法》）
瘧疾寒熱，一日一發或二、三發，或三日一發。古城鍛石二錢，頭垢、五靈脂各一錢。
研末，飯丸皂子大。每服一丸，五更無根水下，即止。（《集玄方》）
老小暴嗽︰鍛石一兩，蛤粉四錢，爲末，蒸餅丸豌豆大，焙乾。每服三十丸，溫齏汁下。
（《普濟方》）
猝暴吐血︰鍛石於刀頭上燒研，井水下二錢。（《普濟方》）
發落不止，乃肺有勞熱，瘙癢。用鍛石三升，水拌炒焦，酒三升浸之。每服三合，常令酒氣相接，則新發更生，神驗。（《千金翼》）
染髮烏鬚︰礦灰一兩，水化開，七日，用鉛粉一兩研勻，好醋調搽，油紙包一夜。先以皂角水洗淨乃用。（《集玄方》）
身面疣目︰苦酒浸鍛石，六、七日，取汁頻滴之，自落。（《千金方》）
面 疣痣︰水調礦灰一盞，好糯米全者，半插灰中，半在灰外，經宿米色變如水精。先以針微撥動，點少許於上，經半日汁出，剔去藥，不得著水，二日而愈也。（《集玄方》）
疣痣瘤贅︰鍛石一兩，用桑灰淋汁熬成膏。刺破點之。（《普濟方》）
癰疽瘀肉︰鍛石半斤，蕎麥秸灰半斤，淋汁煎成霜，密封。每以針畫破塗之，自腐。（《普濟方》）
疔瘡惡腫︰鍛石、半夏等分，爲末，敷之。（《普濟方》）
腦上癰癤︰鍛石入飯內搗爛，合之。（李樓《奇方》）
痰核紅腫寒熱，狀如瘰癧。鍛石火 爲末，以白果肉同搗，貼之。蜜調亦可。（《活人心統》）
KT 腫痛︰醋調鍛石敷之。（《簡便方》）
多年惡瘡︰多年鍛石，研末，雞子清和成塊， 過再研，薑汁調敷。（《救急方》）
瘡不合︰古塚中鍛石，濃敷之。（《千金方》）
痔瘡有蟲︰古鍛石、川烏頭（炮）等分。爲末，燒飯丸梧子大。每服二、三十丸，白湯下。（《活法機要》）
疥瘡有蟲︰鍛石淋汁，洗之數次。（孫真人方）
血風濕瘡︰千年陳鍛石研搽，痛即止，瘡即愈，神效。（藺氏方）
火焰丹毒︰醋和鍛石，塗之，或同青靛塗。（《摘玄方》）
猝發風疹︰醋漿，和鍛石塗之，隨手滅。元希聲侍郎秘方也。（《外台秘要》）
夏月痱 ︰鍛石（ ）一兩，蛤粉二兩，甘草一兩。研，撲之。（《集玄方》）
湯火傷灼︰年久鍛石，敷之。或加油調。（《肘後方》）
杖瘡腫痛︰新鍛石，麻油調搽，甚妙。（《集簡方》）
刀刃金瘡︰鍛石裹之，定痛止血，又速愈。瘡深不宜速合者，入少滑石敷之。（《肘後方》）
誤吞金銀或錢，在腹內不下。鍛石、硫黃一皂子大。同研爲末。酒調服之。（孫用和《秘寶方》）
馬汗入瘡︰鍛石敷之。（《摘玄方》）
螻蛄咬人︰醋和鍛石塗之。（《聖惠方》）
蚯蚓咬人，其毒如大風，眉須皆落。以鍛石水浸之，良。（《經驗方》）
古墓中鍛石（名地龍骨）
【主治】頑瘡 瘡，膿水淋漓，斂諸瘡口。棺下者尤佳（時珍）。船油鍛石，名水龍骨。
【主治】金瘡跌撲傷損，破皮出血，及諸瘡 ，止血殺蟲（時珍）。
【附方】新三。
軟癤不愈︰爛船底油鍛石，研末。油調敷之。（胡氏方）
下體癬瘡︰ 船灰、牛糞，燒煙熏之，一日一次，即安。（《醫方摘玄》）
血風 瘡︰船上舊油灰，將泥作釜，火 過研末，入輕粉少許，苦茶洗淨，敷之。忌食發物。（鄧真人《經驗方》）
（《綱目》）
【集解】時珍曰︰石面不常生，亦瑞物也。或曰︰飢荒則生之。唐玄宗天寶三載，武威番禾縣醴泉湧出，石化爲面，貧民取食之。憲宗元和四年，山西雲、蔚、代三州山谷間，石化爲面，人取食之。宋真宗祥符五年四月，慈州民飢，鄉寧縣山生石脂如面，可作餅餌。仁宗嘉 七年三月，彭城地生面；五月，鐘離縣地生面。哲宗元豐三年五月，青州臨朐、益都石皆化面，人取食之。搜集於此，以備食者考求雲。
【氣味】甘，平，無毒。
【主治】益氣調中，食之止飢（時珍）。
（《日華》）
【校正】並入《拾遺》水花。
【釋名】海石（《綱目》）、水花。
【集解】時珍曰︰浮石，乃江海間細沙、水沫凝聚，日久結成者。狀如水沫及鐘乳石，有細孔如蛀窠，白色，體虛而輕。今皮作家用磨皮垢甚妙。海中者，味鹹，入藥更良。
《抱朴子》雲︰燒泥爲瓦，燔木爲炭，水沫爲浮石，此皆去其柔脆，變爲堅剛也。《交州記》雲︰海中有浮石，輕虛可以磨腳，煮水飲之止渴。即此也。
【氣味】鹹，平，無毒。時珍曰︰小寒。
【主治】煮汁飲，止渴，治淋，殺野獸毒（大明）。止咳（弘景）。去目翳（宗 ）。清金降火，消積塊，化老痰（震亨）。消瘤癭結核疝氣，下氣，消瘡腫（時珍）。
【發明】藏器曰︰水花主遠行無水止渴，和苦栝蔞爲丸，每旦服二十丸，永無渴也。
震亨曰︰海石治老痰積塊，鹹能軟堅也。
時珍曰︰浮石乃水沫結成，色白而體輕，其質玲瓏，肺之象也。氣味鹹寒，潤下之用也。故入肺除上焦痰熱，止咳嗽而軟堅。清其上源，故又治諸淋。按余琰《席上腐談》雲︰肝屬木，當浮而反沉；肺屬金，當沉而反浮，何也？肝實而肺虛也。故石入水則沉，而南海有浮水之石；木入水則浮，而南海有沉水之香。虛實之反如此。
【附方】新十二。
咳嗽不止︰浮石末湯服，或蜜丸服。（《肘後方》）
消渴引飲︰《本事方》︰浮石、舶上青黛等分，麝香少許，爲末。溫湯服一錢。又方︰白浮石、蛤粉、蟬殼等分，爲末。鯽魚膽汁七個，調服三錢，神效。血淋砂淋，小便澀痛︰用黃爛浮石爲末。每服二錢，生甘草煎湯調服。（《直指方》）
石淋破血︰浮石滿一手，爲末，以水三升，酢一升，和煮二升，澄清，每服一升。（《傳信適用方》）
小腸疝氣，莖縮囊腫者。
《直指方》︰用浮石爲末。每服二錢，木通、赤茯苓、麥門冬煎湯調下。丹溪方︰用海石、香附等分，爲末。每服二錢，薑汁調下。
頭核腦痺，頭枕後生痰核，正者爲腦，側者爲痺。用輕虛白浮石燒存性，爲末，入輕粉少許，麻油調，掃塗之。勿用手按，即漲。或加焙乾黃牛糞尤好。亦治頭 。（《直指方》）
底耳有膿︰海浮石一兩，沒藥一錢，麝香一字。爲末。繳淨吹之。（《普濟方》）
疳瘡不愈︰海浮石（燒紅，醋淬數次）二兩，金銀花一兩，爲末。每服二錢半，水煎服。病在上，食後；在下，食前。一年者，半年愈。（《儒門事親》）
疔瘡發背︰白浮石半兩，沒藥二錢半。爲末，醋糊丸梧子大。每服六、七丸，臨臥，冷酒下。（《普濟方》）
諸般惡瘡︰方同上。
【附錄】暈石（《拾遺》）
藏器曰︰生海底，狀如薑石，紫褐色，極緊似石，是鹹水結成，自然生暈。味鹹，寒，無毒。主石淋，磨汁飲之，亦燒赤投酒中飲。
（《綱目》）
【集解】葛洪曰︰芝有石、木、草、菌、肉五類，各近百種。道家有《石芝圖》。石芝者，石象芝也。生於海隅名山島嶼之涯，有積石處。其狀如肉，有頭尾四足如生物，附於大石。赤者如珊瑚，白者如截肪，黑者如澤漆，青者如翠羽，黃者如紫金，皆光明洞徹。大者十餘斤，小者三、四斤，須齋祭取之，搗末服。其類有七明九光芝，生臨水高山石崖之間。狀如盤碗，不過徑尺，有莖連綴之，起三、四寸。有七孔者名七明，九孔者名九光，光皆如星，百步內夜見其光。常以秋分伺之，搗服方寸匕，入口則 然身熱，五味甘美。得盡一斤，長生不老，可以夜視也。玉脂芝，生於有玉之山。玉膏流出，千百年凝而成芝。有鳥獸之形，色無常彩，多似玄玉、蒼玉及水精。得而末之，以無心草汁和之，須臾成水。服至一升，長生也。石蜜芝生少室石戶中。有深谷不可過，但望見石蜜從石戶上入石偃蓋中，良久輒有一滴。得服一升，長生不老也。石桂芝生石穴中，有枝條似桂樹，而實石也。高尺許，光明而味辛。
時珍曰︰神仙之說，渺茫不知有無；然其所述之物，則非無也。貴州普定分司署內有假山，山間有樹，根幹枝條皆石，而中有葉如榴，裊裊茂翠，開花似桂微黃。嘉靖丁巳，僉事焦希程賦詩紀之，以比康於斷鬆化石之事，而不知其名。時珍按《圖》及《抱朴子》之說，此乃石桂芝也。海邊有石梅，枝幹橫斜，石柏，葉如側柏，亦是石桂之類雲。
【主治】諸芝搗末，或化水服，令人輕身長生不老（葛洪）。
