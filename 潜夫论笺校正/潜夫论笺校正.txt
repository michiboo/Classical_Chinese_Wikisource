　　天地之所貴者人也〔二〕，聖人之所尚者義也〔三〕，德義之所成者智也，明智之所求者學問也〔四〕。雖有至聖，不生而知〔五〕；雖有至材，不生而能〔六〕。故志曰〔七〕：黃帝師風後〔八〕，顓頊師老彭，帝嚳師祝融〔九〕，堯師務成〔一０〕，舜師紀後，禹師墨如〔一一〕，湯師伊尹〔一二〕，文、武師姜尚〔一三〕，周公師庶秀，孔子師老聃〔一四〕。若此言之而信，則人不可以不就師矣〔一五〕。夫此十一君者，皆上聖也，猶〔一六〕待學問，其智乃博，其德乃碩〔一七〕，而況於凡人乎〔一八〕？

　　〔一〕○鐸按：諸子多勉人為學。屍子、荀子、大戴禮記、賈子皆有勸學篇，抱朴子有勖學，顏氏家訓有勉學。「贊」與「贊」同。贊，進也（漢書東方朔傳、孔光傳師古注）。亦勸勵、勖勉之意。

　　〔二〕孝經：『子曰：「天地之性人為貴。」』春秋繁露人副天數篇云：「天地之精所以生物者，莫貴於人。」荀子王制篇云：「水火有氣而無生，草木有生而無知，禽獸有知而無義。人有氣，有生，有知，亦且有義，故最為天下貴者也。」

　　〔三〕論語：『子曰：「君子義以為上。」』「尚」與「上」通。

　　〔四〕漢書董仲舒傳云：「強勉學問，則聞見博而知益明。」「知」與「智」通。

　　〔五〕論語：『子曰：「我非生而知之者，好古敏以求之者也。」』

　　〔六〕說苑建本篇：『子思曰：「學所以益才也。」』

　　〔七〕○鐸按：國語楚語上：「教之故志。」高註：「故志，謂所記前世成敗之書。」　　〔八〕史記五帝紀云：「黃帝舉風後。」

　　〔九〕鄭語：史伯曰：「黎為高辛氏火正，以淳耀敦大天明地德，光照四海，故命之曰祝融。」韋昭註：「高辛，帝嚳。黎，顓頊之後也。」

　　〔一０〕白虎通辟雍篇云：「帝堯師務成子。」按荀子大略篇云：「堯學於君疇，舜學於務成昭。」新序雜事五又作務成跗。

　　〔一一〕盧學士文弨云：『「墨如」疑是「墨台」。』繼培按：路史後紀四云：「禹有天下，封怡以紹烈山，是為默台。」國名紀一云：「怡，一曰默怡，即墨台。禹師墨如，或雲墨台。」

　　〔一二〕呂氏春秋尊師篇云：「湯師小臣。」高誘註：「小臣，謂伊尹。」白虎通云：「湯師伊尹。」

　　〔一三〕呂氏春秋云：「文王、武王師呂望。」白虎通云：「文王師呂望，武王師尚父。」史記齊世家云：「太公望呂尚者，本姓姜氏。從其封姓，故曰呂尚。」

　　〔一四〕白虎通云：「孔子師老聃。」

　　〔一五〕昭十九年穀梁傳云：「羈貫成童，不就師傅，父之罪也。」

　　〔一六〕○鐸按：「猶」群書治要作「由」，太平御覽六百七引同，古字通用。

　　〔一七〕博、碩韻。淮南子泰族訓云：「人莫不知學之有益於己也。然而不能者，嬉戲害人也。人皆多以無用害有用。故智不博而日不足。」詩簡兮云：「碩人俁俁」，毛傳：「碩人，大德也。」

　　〔一八〕呂氏春秋云：「此十聖人、六賢者，未有不尊師者也。今尊不至於帝，智不至於聖，而欲無尊師，奚由至哉？」新序云：「此十一聖人，末遭此師，則功業不著乎天下，名號不傳乎千世。」此言十一君，名與新序同。

　　是故工欲善其事，必先利其器〔一〕；士欲宣其義，必先讀其書〔二〕。易曰：「君子以多志前言往行以畜其德〔三〕。」是以人之有學也，猶物之有治也〔四〕。故夏後之璜〔五〕，楚和之璧〔六〕，雖有玉璞卞和之資〔七〕，不琢不錯〔八〕，不離礫石〔九〕。夫瑚簋之器〔一０〕，朝祭之服，其始也，乃山野之木、蠶繭之絲耳。〔一一〕使巧倕〔一二〕加繩墨而制之以斤斧，女工加五色而制之以機杼，則皆成宗廟之器，黼黻之章〔一三〕，可羞於鬼神，可御於王公〔一四〕。而況君子敦貞之質，察敏之才〔一五〕，攝之以良朋，〔一六〕教之以明師〔一七〕，文之以禮、樂〔一八〕，導之以詩、書，贊之以周易，明之以春秋〔一九〕，其不有濟乎〔二０〕？

　　〔一〕論語。　　〔二〕「書」舊作「智」，據魏徵群書治要改。孟子云：「誦其詩，讀其書。」說文云：「讀，誦書也。」○俞樾曲園雜纂云：『詩牆有茨篇：「不可讀也」，毛傳曰：「讀，抽也。」方言曰：「抽，讀也。」蓋「讀」與「抽」聲近而義通。「讀其智」即「抽其智」，謂士欲宣明其義，必先抽引其智也。治要作「必先讀其書」，此不達其義而臆改，不可從也。』○鐸按：或曰：此篇勉人以讀書為學，故曰「：文之以禮、樂，導之以詩、書，贊之以周易，明之以春秋。」又云：「道成於學而藏於書。」又云：「索道於當世者，莫良於典。」又云：「修經之賢，德近於聖。」皆反覆申明讀書之要，蓋士之書，猶工之器，故以「讀其書」與「利其器」對言。若使「抽其智」可以「宣義」，則是「賢人君子」皆可「抱質而行」，不假「自托於物」矣。俞說失之。

　　〔三〕大畜象詞。「志」王弼本作「識」。釋文云：『劉作「志」。』按周禮保章氏鄭康成注云：『志，古文「識」。』○鐸按：志氏姓篇引此「志」作「識」，「畜」作「蓄」。

　　〔四〕韓詩外傳二云：「玉不琢，不成器；人不學，不成行。家有千金之玉不知治，猶之貧也。良工宰之，則富及子孫。君子學之，則為國用。」

　　〔五〕定四年左傳云：「分魯公以夏後氏之璜。」淮南子精神訓云：「有夏後氏之璜者，匣匱而藏之，寶之至也。」○鐸按：說文：「璜，半璧也。」　　〔六〕韓非子和氏篇云：「楚人和氏得玉璞。文王使玉人理其璞而得寶焉，遂命曰和氏之璧。」○鐸按：爾雅釋器：「肉倍好謂之璧。」

　　〔七〕史記鄒陽傳云：「卞和獻寶。」○鐸按：治要無此句，蓋以意刪之。治要引書，有刪無增。

　　〔八〕說文云：「厝，厲石也。」經典多假借用「錯」。

　　〔九〕楚辭惜誓云：「相與貴夫礫石」，王逸註：「小石為礫。」○鐸按：蔡邕勸學：「寶玉不琢，不成璋圭。」即此意。

　　〔一０〕哀十一年左傳云：「胡簋之事」，杜註：「胡、簋，禮器名。夏曰胡，周曰簋。」按禮記明堂位云：「殷之六瑚，周之八簋。」○鐸按：「瑚」即「胡」之後出加旁字。

　　〔一一〕禮記月令云：「蠶事既登，分繭稱絲效功以共郊廟之服。」說文云：「繭，蠶衣也。絲，蠶所吐也。」

　　〔一二〕山海經海內經云：「義均是始為巧，倕是始作下民百巧。」書堯典作「垂」。○鐸按：此經上文云：「北海之內，又有不距之山，巧倕葬其西。」

　　〔一三〕鹽鐵論殊路篇云：『孔子曰：「觚不觚，觚哉！觚哉！」故人事加則為宗廟器。』淮南子說林訓云：「黼黻之美，在於杼軸。」群書治要載屍子勸學篇云：「夫繭舍而不治，則腐蠹而棄。使女工繅之以為美錦，大君服而朝之。」

　　〔一四〕「羞」舊作「著」，據治要改。隱三年左傳云：「可羞於王公，可薦於鬼神。」

　　〔一五〕大戴禮五帝德云：「長而敦敏。」

　　〔一六〕詩既醉云：「朋友攸攝。」常棣云：「每有良朋。」○鐸按：既醉毛傳以「攝佐」連言，經義述聞卷七王引之曰：『「攝」即「佐」也。』

　　〔一七〕漢書董仲舒傳云：「興太學，置明師，以養天下之士。」

　　〔一八〕論語。

　　〔一九〕治要「贊」上有「幽」字。王先生宗炎云：『「明」下有脫字，當與「幽贊」對。』○鐸按：上下皆五字句，作「幽贊」則句法參差矣。治要「幽」字蓋因易說卦「幽贊於神明而生蓍」句誤加，王說非是。

　　〔二０〕「有」字舊脫，據治要補。程本作「不有」。晉語：『胥臣曰：「質將善而賢良贊之，則濟可俟。」』○鐸按：御覽六百七引作「有不」。　　詩云：「題彼鶺鴒，載飛載鳴。我日斯邁，而月斯征。夙興夜寐，無忝爾所生〔一〕。」是以君子終日乾乾進德修業者〔二〕，非直為博己而已也〔三〕，蓋乃思述祖考之令問，而以顯父母也〔四〕。

　　〔一〕小宛。「鶺鴒」今作「脊令」。○鐸按：此鄭樵所謂「飛禽安鳥」者是也。從詩作「脊令」為正。

　　〔二〕易干文言。

　　〔三〕淮南子精神訓高誘註：『「直」猶「但」也。』「博己」即論語言「博我」。○鐸按：「博」即上文「其智乃博」之「博」，與論語「博我」義別。

　　〔四〕孝經云：「立身行道，揚名於後世，以顯父母。」引大雅云：「無念爾祖，聿修厥德。」按毛傳云：「聿，述。」

　　孔子曰：「吾嘗終日不食，終夜不寢，以思，無益，不如學也。」「耕也，餒在其中；學也，祿在其中矣。君子憂道不憂貧〔一〕。」箕子陳六極〔二〕，國風歌北門〔三〕，故所謂不憂貧也〔四〕。豈好貧而弗之憂邪？蓋志有所專，昭其重也。是故君子之求豐厚也，〔五〕非為嘉饌、美服、淫樂、聲色也〔六〕，乃將以底其道〔七〕而邁其德也〔八〕。

　　〔一〕論語。○鐸按：今本論語衛靈公篇「餒在其中」下有「矣」字。

　　〔二〕書洪範。

　　〔三〕詩衛風。○鐸按：邶風。凡後有引書顯誤者，徑改之，不復註明。　　〔四〕○俞樾云：『箕子陳六極，國風歌北門，非不憂貧之謂。「故所謂不憂貧也」，當作「何故謂不憂貧也？」蓋承上文引孔子「君子憂道不憂貧」句而言。箕子陳六極，國風歌北門，古人未嘗不以貧為憂，何故而言憂道不憂貧邪？乃反言以起下文。今作「故所謂」，則於義不可通矣。』○鐸按：或曰：如俞說，則兩句皆成疑問語，不免復沓。經傳釋詞卷四云：『「也」猶「者」也。』不煩改作。　　〔五〕僖廿四年左傳云：「豐厚可也。」　　〔六〕莊子至樂篇云：「所樂者，身安厚味、美服、好色、音聲也。」

　　〔七〕孫侍御志祖云：『「底」與「致」同。論語云：「君子學以致其道。」』○鐸按：論語皇疏云：「致，至也。」

　　〔八〕莊八年左傳：『夏書曰：「皋陶邁種德。」』○鐸按：「邁」即上引詩「我日斯邁」之「邁」，毛傳：「邁，行也。」「邁德」猶言「進德」。

　　夫道成於學而藏於書，學進於振而廢於窮〔一〕。是故董仲舒終身不問家事〔二〕，景君明經年不出戶庭〔三〕，得銳精其學〔四〕而顯昭其業者，家富也；富佚若彼，而能勤精若此者〔五〕，材子也〔六〕。倪寬賣力於都巷〔七〕，匡衡自鬻於保徒者〔八〕，身貧也；貧阨若彼，而能進學若此者，秀士也〔九〕。當世學士〔一０〕恆以萬計，而究塗者〔一一〕無數十焉，其故何也？其富者則以賄玷精，貧者則以乏易計，或以喪亂期其年歲〔一二〕，此其所以逮初喪功而及其童蒙者也〔一三〕。是故無董、景之才，倪、匡之志，而欲強捐家出身曠日師門者〔一四〕，必無幾矣〔一五〕。夫此四子者，耳目聰明，忠信廉勇，未必無儔也〔一六〕，而及其成名立績〔一七〕，德音令問不已〔一八〕，而有所以然，夫何故哉〔一九〕？徒以其能自托於先聖之典經〔二０〕，結心於夫子之遺訓也〔二一〕。

　　〔一〕王侍郎紹蘭云：『「振」當作「賑」。說文云：「賑，富也。」賑、窮對文。下文「家富也」、「身貧也」是其證。』○鐸按：或曰：王說大誤。下文明言景、匡「貧阨若彼而能進學若此」，又言「富者則以賄玷精」，則貧未必不能進學，而富反足以廢學矣。說文：「振，一雲奮也。」文選甘泉賦注引薛君韓詩章句亦曰：「振，奮也。」禮記儒行：「儒有博學而不窮」，註：「不窮，不止也。」淮南子原道訓：「並應無窮」，註：「窮，已也。」振，謂奮發自勵，即下文所謂「勤精」；窮，謂惰弛自畫，即下文所謂「無倪、匡之志」。學進於振而廢於窮，猶韓愈進學解「業精於勤荒於嬉」耳。

　　〔二〕見漢書。凡史記、兩漢書有列傳者，雲「見某書」。

　　〔三〕漢書：「京房，字君明。」賢難篇、考績篇並稱京房。景、京古通用。急就篇有景君明。○鐸按：賢難篇稱「先師京君」。漢人稱師為君。

　　〔四〕方言後劉子駿與揚雄書云：「經年銳精以成此書。」　　〔五〕漢書董仲舒傳云：「蓋三年不窺園，其精如此。」呂氏春秋博志篇云：「蓋聞孔子、墨翟，晝日諷誦習業，夜親見文王、周公旦而問焉，用志如此其精也。」高誘註：「精，微密也。」○鐸按：淮南子修務訓高註：「精，專也。」　　〔六〕文十八年左傳云：「有才子八人。」「才」與「材」通。

　　〔七〕「巷」當作「養」。漢書云：「倪寬詣博士受業，貧無資用，常為弟子都養。」顏師古註：「都，凡眾也。養，主給烹炊者也。」一切經音義六引蔡邕勸學注云：「傭，賣力也。」○鐸按：宣十二年公羊傳：「廝役扈養。」何休註：「炊烹者曰養。」釋文：「養，余亮反。」

　　〔八〕漢書云：「匡衡好學，家貧，庸作以供資用。」按欒布傳云：「窮困，賣庸於齊為酒家保。」孟康註：「保，庸也。可保信，故謂之保。」○鐸按：孟子萬章下篇：「百里奚自鬻於秦養牲者。」說苑善說篇作「百里奚自賣」。鬻、●古字通。廣雅釋詁三：「●，賣也。」

　　〔九〕禮記王制云：「命鄉論秀士升之司徒。」

　　〔一０〕漢書董仲舒傳云：「學士皆師尊之。」

　　〔一一〕爾雅釋言云：「究，窮也。」究塗，言非半塗而廢也。

　　〔一二〕「期」疑「稽」之誤。後漢書列女傳：『樂羊子妻曰：「稽廢時日。」』○俞樾云：『「期」與「綦」通。荀子王霸篇：「目欲綦色，耳欲綦聲。」楊倞注曰：「綦，極也。」字亦通作「期」。議兵篇：「已期三年，然後民可信也。」宥坐篇：「綦三年而百姓往矣。」兩篇文義正同，是「期」與「期」通也。或以喪亂期其年歲，言窮極其年歲也。』○鐸按：或曰：期、期字同。莊子寓言篇郭註：「期，待也。」以喪亂期其年歲，言因喪亂而待其就學之歲月也。汪改「綦」為「稽」，意尚不隔。如俞說，則是其人不復有究塗之時矣。殊未允。又按韓愈與馮宿論文書：「近李翱從僕學文，頗有所得，然其人家貧多事，未能卒其業。」此所謂「以乏易計」也。

　　〔一三〕「及」疑「反」之誤。荀子不苟篇云：「獨行而不捨則濟矣。濟而材盡，長遷而不反其初，則化矣。」楊倞註：「既濟則材性自盡。長遷而不反其初，謂中道不廢也。」王先生云：『「逮」疑「違」。』○鐸按：或謂「逮」疑「肄」之誤。然肄習於初不得省言「肄初」。王疑當作「違初」，蓋謂違其欲學之初衷，其說差近。「及」疑當作「終」。終，古文作「

」，因誤為「及」。大戴禮記本命篇：「女終日乎閨門之內。」今本「終」訛「及」。（俞樾群經平議說）是其例矣。或「及」本為「既」，俗音訛。既，終也。

　　〔一四〕鹽鐵論相刺篇云：「七十子之徒，去父母，捐室家，負荷而隨孔子。」漢書酷吏傳：『郅都曰：「已背親而出身，固當奉職。」』韓信傳云：「曠日持久。」後漢書桓榮傳：『顯宗報書云：「去家慕鄉，求謝師門。」』○鐸按：原文「家」、「身」二字互易，而注不誤，今改正。凡正文顯誤者，徑改之，不復註明。

　　〔一五〕「幾」讀為「冀」。韓非子奸劫弒臣篇云：「負千鈞之重，陷於不測之淵，而求生也，必不幾矣。」○鐸按：爾雅釋詁：「幾，近也。」潛嘆篇：「亦必不幾矣。」義同。本書「無」與「不」多互文。又程本「必」上有「是」字。裴學海古書虛字集釋云：『是，則也。見爾雅。晉語：「若更君而周訓之，是易取也。」經傳釋詞訓「是」為「則」。』

　　〔一六〕爾雅釋詁云：「仇，匹也。」「儔」為「仇」之假借。○鐸按：「儔」有二音二義。說文：「儔，翳也。」讀大到切。玉篇、廣韻並云：「儔，侶也。」讀直流切或直由切。此文用「儔侶」之義，則不必定為「仇」借。然唐以前，「儔侶」字皆作「疇」，無作「儔」者。（段玉裁說文注說）疑此本作「疇」，後人以「侶」義通行而改之。

　　〔一七〕韓非子功名篇云：「明君之所以立功成名者四。」爾雅釋詁云：「績，功也。」

　　〔一八〕詩南山有台云：「德音不已。」文王云：「令聞不已。」釋文：「聞，音問。」漢北海淳于長夏承碑作「令問不已」。○鐸按：此書多以「問」為「聞」，詳遏利篇注。

　　〔一九〕漢書賈誼傳云：「誼具道所以然之故。」　　〔二０〕禮記文王世子云：「凡始立學者，必釋奠於先聖先師。」漢書蔡義傳云：「竊以聞道於先師，自托於經術也。」後漢書胡廣傳云：「稽之典經。」

　　〔二一〕禮記祭義云：「結諸心。」周語云：「必聞於遺訓。」

　　是故造父疾趨，百步而廢，自〔一〕托乘輿〔二〕，坐致千里；水師泛軸〔三〕，解維則溺〔四〕，自托舟楫，坐濟江河。是故君子者，性非絕世，善自托於物也〔五〕。人之情性，未能相百，而其明智有相萬也。此非其真性之材也，必有假以致之也〔六〕。君子之性，未必盡照〔七〕，及學也，驄明無蔽，心智無滯，前紀帝王，顧定百世〔八〕。此則道之明也，而君子能假之以自彰爾。　　〔一〕「自」舊作「而」，何本改作「使」，並誤。

　　〔二〕孟子云：「今乘輿已駕矣。」

　　〔三〕周語云：「水師監濯」，韋昭註：「水師，掌水。」「軸」當作「舳」，謂舳艫也。說文云：「漢律名船方長為舳艫。」王先生云：「軸，車軸，所以持輪者也。」○愈樾云：『如此則舳即舟楫矣。「軸」仍當讀「車軸」之本字。蓋車軸不可以濟水，故一解其維，即沈溺也。』　　〔四〕方言云：「維之謂之鼎。」郭註：「繫船為維。」

　　〔五〕荀子勸學篇云：「假輿馬者，非利足也，而致千里。假舟楫者，非能水也，而絕江河。君子生非異也，善假於物也。」大戴禮勸學篇「生」作「性」。韓非子奸劫弒臣篇云：「托於犀車良馬之上，則可以陸犯阪阻之患。乘舟之安，持楫之利，則可以水絕江河之難。」此「托」字所本。　　〔六〕韓詩外傳四云：「人同材鈞，而貴賤相萬者，盡心致志也。」說苑建本篇云：「質性同倫，而學問者智。」

　　〔七〕史記李斯傳云：「陛下富於春秋，未必盡通諸事。」徐廣曰：『「通」或宜作「照」。』

　　〔八〕荀子儒效篇云：「鄉也效門室之辨，混然曾不能決也。俄而原仁義，分是非，圖回天下於掌上而辨白黑，豈不愚而智矣哉！」不苟篇云：「君子審後王之道，而論於百王之前，若端拜而議。」

　　夫是故〔一〕道之於心也，猶火之於人目也〔二〕。中阱深室，幽黑無見，及設盛燭，則百物彰矣〔三〕。此則火之耀也，非目之光也，而目假之，則為己明矣〔四〕。天地之道，神明之為〔五〕，不可見也。學問聖典，心思道術〔六〕，則皆來睹矣。此則道之材也，〔七〕非心之明也，而人假之，則為己知矣。

　　〔一〕○鐸按：御覽六百七引無「是故」二字。　　〔二〕墨子經說下篇云：「智以目見，而目以火見。」

　　〔三〕禮記仲尼燕居云：「譬如終夜有求於幽室之中，非燭何見？」

　　〔四〕舊脫「己」字，依下文例補。

　　〔五〕易繫辭下傳云：「陰陽合德，而剛柔有體，以體天地之撰，以通神明之德。」

　　〔六〕荀子哀公篇：『孔子曰：「所謂士者，雖不能盡道術，必有率也。」』禮記鄉飲酒義云：「古之學術道者，將以得身也。」鄭註：『「術」猶「藝」也。』　　〔七〕○鐸按：御覽脫「道之材也」四字。

　　是故索物於夜室者，莫良於火〔一〕；索道於當世者，莫良於典。典者，經也〔二〕。先聖之所制；先聖得道之精者以行其身，欲賢人自勉以入於道。故聖人之制經以遺後賢也〔三〕，譬猶巧倕之為規矩準繩以遺後工也〔四〕。

　　〔一〕管子君臣上篇云：「猶夜有求而得火也。」

　　〔二〕太平御覽六百八引釋名云：「經，徑也；常典也。」

　　〔三〕漢書翼奉傳云：「臣聞之於師曰：天地設位，懸日月，布星辰，分陰陽，定四時，列五行，以視聖人，名之曰道。聖人見道，然後知王治之象，故畫州土，建君臣，立律歷，陳成敗，以視賢者，名之曰經。賢者見經，然後知人道之務，則詩、書、易、春秋、禮、樂是也。」

　　〔四〕事物紀原七引屍子云：「古者倕為規矩準繩，使天下效焉。」

　　昔倕之巧，目茂圓方〔一〕，心定平直，又造規繩矩墨以誨後人。試使奚仲、公班之徒〔二〕，釋此四度，而效倕自製，必不能也；〔三〕凡工妄匠〔四〕，□規秉矩〔五〕，錯准引繩〔六〕，則巧同於倕也〔七〕。是故倕以其心來制規矩〔八〕後工以規矩〔九〕往合倕心也，故度之工〔一０〕，幾於倕矣〔一一〕。

　　〔一〕「茂」當作「成」。禮記仲尼燕居雲「目巧之室」，鄭註：「目巧，謂但用巧目善意作室，不由法度。」韓非子有度篇云：「巧匠目意中繩。」皆「目成圓方」之意。○鐸按：作「成」是也。「成」亦「定」也。呂氏春秋仲冬紀：「以待陰陽之所定」，淮南子天文訓：「秋分而禾蔈定」，高誘注並曰：「定，成也。」周語下：「聽無聳，成也」，晉語二：「謀既成矣」，四：「民無成君」，吳語：「吳、晉爭長未成」，韋昭注並曰：「成，定也。」皆成、定二字同義之證。本書明忠篇：「治勢一成」，敘錄作「一定」，則此為互文明矣。

　　〔二〕定元年左傳云：「奚仲居薛以為夏車正。」公班即禮記檀弓公輸般。○鐸按：世本作篇：「奚仲作車。」

　　〔三〕淮南子修務訓云：「無規矩，雖奚仲不能以定方圓；無準繩，雖魯般不能以定曲直。」　　〔四〕○鐸按：「妄」亦「凡」也。漢書李廣傳張晏註：『「妄」猶「凡」也。』

　　〔五〕空格程本作「執」，蓋以意補之。他皆仿此。

　　〔六〕說文云：「措，置也。」經典多假借用「錯」。

　　〔七〕韓非子用人篇云：「去規矩而妄意度，奚仲不能成一輪。廢尺寸而差短長，王爾不能半中。拙匠守規矩尺寸，則萬不失矣。」　　〔八〕舊脫「故」字、「其」字，依下文例補。

　　〔九〕以上五字舊脫，盧學士補。

　　〔一０〕「度」上脫一字。王先生云：『疑脫「信」字。孟子云：「工不信度。」』○鐸按：邵孟遴校本臆補「循」字。

　　〔一一〕王先生云：『「幾」上疑脫「巧」字。』

　　先聖之智，心達神明，性直道德，又造經典〔一〕以遺後人。試使賢人君子，釋於學問，抱質而行〔二〕，必弗具也；及使從師就學，按經而行〔三〕，聰達之明，德義之理，亦庶矣。是故聖人以其心來造經典〔四〕，後人以經典〔五〕往合聖心也〔六〕，故修經之賢〔七〕，德近於聖矣。　　〔一〕漢書孫寶傳云：「著於經典。」

　　〔二〕淮南子繆稱訓云：「懷清抱質。」

　　〔三〕後漢書班彪後固傳東都賦云：「案六經而校德。」李固傳云：「俯案經典。」「按」與「案」通，依也。

　　〔四〕「造」程本作「就」。

　　〔五〕以上五字盧補。

　　〔六〕舊脫「也」字，依上文例補。　　〔七〕漢書儒林傳序云：「諸儒始得修其經學。」　　詩云：「高山仰止，景行行止〔一〕。」「日就月將，學有緝熙於光明〔二〕。」是故凡欲顯勳績揚光烈者〔三〕，莫良於學矣。

　　〔一〕車舝。

　　〔二〕敬之。○鐸按：淮南子修務訓云：「知人無務，不若愚而好學。自人君公卿至於庶人，不自強而功成者，天下未之有也。」此詩高誘註：「詩頌敬之篇。言日有所成就，月有所奉行，當學之是行。此勉學之謂也。」

　　〔三〕書立政云：「以覲文王之耿光，以揚武王之大烈。」漢書外戚傳班婕妤賦云：「揚光烈之翕赫兮。」

　　凡為治之大體〔二〕，莫善於抑末而務本，莫不善於離本而飾末〔三〕。夫為國者以富民為本〔四〕，以正學為□〔五〕。民富乃可教〔六〕，學正乃得義，民貧則背善〔七〕，學淫則詐偽〔八〕，入學則不亂〔九〕，得義則忠孝。故明君之法，務此二者，以為成太平之基，致休徵之祥〔一０〕。

　　〔一〕○鐸按：古以農為本，商為末。文選永明十一年策秀才文注引漢書詔曰：「農，天下之大本也。而人或不務本而事末，故生不遂。」李奇曰：「本，農也；末，賈也。」推言之，則凡事皆有本末。此篇極陳漢世離本飾末之弊，與遏利、浮侈諸篇相表裡，又與鹽鐵論本議篇旨意同，可參看。

　　〔二〕「治」舊作「人」，據治要改。北堂書鈔卅九引亦作「治」。韓非子有大體篇。漢書

錯傳云：「明於國家之大體。」

　　〔三〕呂氏春秋孝行覽云：「凡為天下治國家，必務本而後末。」

　　〔四〕管子治國篇云：「凡治國之道，必先富民。民富則易治也，民貧則難治也。」

　　〔五〕禮記學記云：「古之王者，建國君民，教學為先。」史記儒林傳：『轅固曰：「公孫子務正學以言，無曲學以阿世。」』空格程本作「基」。○鐸按：書鈔三十九引作「基」。

　　〔六〕論語：『冉有曰：「既富矣，又何加焉？」子曰：「教之。」』說苑建本篇：『河間獻王曰：「管子稱倉廩實，知禮節；衣食足，知榮辱。夫谷者，國家所以昌熾。士女所以姣好，禮義所以行，而人心所以安也。尚書五福，以富為始。子貢問為政，孔子曰：富之。即富乃教之也。此治國之本也。」』漢書食貨志云：「食足貨通，然後國實民富而教化成。」

　　〔七〕鄧析子無厚篇云：「凡民有穿窬為盜者，有詐偽相迷者，此皆生於不足，起於貧窮。」

　　〔八〕呂氏春秋知度篇云：「至治之世，其民不好淫學流說。」高誘註：「不學正道為淫學。」

　　〔九〕○俞樾云：『上雲「民富乃可教，學正乃得義」。此承上文而言，當作「可教則不亂」。古「學」字作「

」，故教、學字相近易誤。「教」誤作「學」，因臆改作「入學」耳。』○鐸按：句自可通，不煩改作。

　　〔一０〕禮記仲尼燕居云：「天下太平。」書洪範曰：「休徵。」漢書董仲舒傳云：「諸福之物，可致之祥，莫不畢至。」楚元王傳劉向封事云：「百異消滅，而眾祥並至，太平之基，萬世之利也。」藝文類聚五十二引此文「祥」作「隆」。

　　夫富民者，以農桑為本，以游業為末〔一〕；百工者，以致用為本〔二〕，以巧飾為末〔三〕；商賈者，以通貨為本〔四〕，以鬻奇為末〔五〕：三者守本離末則民富，離本守末則民貧，貧則阨而忘善，富則樂而可教。教訓者，以道義為本，以巧辯為末；辭語者，以信順為本，以詭麗為末〔六〕；列士者〔七〕以孝悌為本〔八〕，以交遊為末〔九〕；孝悌者，以致養為本〔一０〕，以華觀為末〔一一〕；人臣者，以忠正為本〔一二〕，以媚愛為末〔一三〕：五者守本離末則仁義興，離本守末則道德崩〔一四〕。慎本略末猶可也，捨本務末則惡矣。　　〔一〕管子五輔篇云：「明王之務，在於強本事，去無用，然後民可使富。」治國篇云：「先王知眾民強兵廣地富國之必生於粟也，故禁末作，止奇巧，而利農事。」牧民篇云：「務五穀則食足，養桑麻育六畜則民富。」漢書文帝紀二年詔曰：「農，天下之大本也，民所恃以生也。而民或不務本而事末，故生不遂。」昭帝紀元平元年詔曰：「天下以農桑為本。」

　　〔二〕易繫辭上傳云：「備物致用，立成器以為天下利。」　　〔三〕周禮司市：「凡市偽飾之禁，在工者十有二。」胥師：「察其詐偽飾行儥慝者」，鄭註：「玄謂飾行儥慝，謂使人行賣惡物於市，巧飾之，令欺誑買者。」禮記月令云：「毋或作為淫巧」，鄭註：「淫巧，謂偽飾不如法也。」

　　〔四〕周禮太宰：「九職任萬民，六曰商賈，阜通貨賄。」

　　〔五〕類聚「貨」作「乏」，「奇」作「貨」。按漢書食貨志云：「通財鬻貨曰商。」　　〔六〕漢書揚雄傳云：「諸子各以其知舛馳，大氐詆訾聖人，即為怪迂、析辯、詭辭以撓世事，雖小辯，終破大道而或眾。」王褒傳云：「辭賦大者與古詩同義，小者辯麗可喜。」

　　〔七〕荀子大略篇云：「子贛、季路，故鄙人也，被文學，服禮義，為天下列士。」風俗通論士云：「列士百不易之分。」見意林。

　　〔八〕論語云：『子貢問士，子曰：「宗族稱孝焉，鄉黨稱弟焉。」』

　　〔九〕禮記曲禮云：「交遊稱其信也。」

　　〔一０〕禮記祭義：『曾子曰：「眾之本教曰孝，其行曰養。」』

　　〔一一〕孟子云：「非直為觀美也。」○鐸按：浮侈篇：「競為華觀。」

　　〔一二〕六韜盈虛篇云：「吏忠正奉法者，尊其位。」淮南子主術訓云：「人主貴正而尚忠。忠正在上位，執正營事，則讒佞奸邪無由進矣。」

　　〔一三〕晉語云：「其臣競諂以求媚。」詩假樂云：「媚於天子」，鄭箋：「媚，愛也。」

　　〔一四〕興、崩韻。

　　夫用天之道，分地之利〔一〕，六畜生於時，百物聚於野，此富國之本也〔二〕。游業末事，以收民利〔三〕，此貧邦之原也〔四〕。忠信謹慎，此德義之基也。虛無譎詭，此亂道之根也。故力田所以富國也〔五〕。今民去農桑，赴游業，披采眾利，聚之一門，雖於私家有富，然公計愈貧矣〔六〕。百工者，所使備器也〔七〕。器以便事為善〔八〕，以膠固為上〔九〕。今工好造雕琢之器〔一０〕巧偽飭之，以欺民取賄〔一一〕，雖於奸工有利，而國界愈病矣。商賈者，所以通物也〔一二〕，物以任用為要，以堅牢為資〔一三〕。今商競鬻無用之貨〔一四〕、淫侈之幣〔一五〕，以惑民取產，雖於淫商有得，然國計愈失矣〔一六〕。此三者，外雖有勤力富家之私名〔一七〕，然內有損民貧國之公實〔一八〕。故為政者，明督工商，勿使淫偽，困辱游業，勿使擅利〔一九〕，寬假本農，而寵遂學士〔二０〕，則民富國平矣。　　〔一〕孝經。

　　〔二〕管子立政篇云：「桑麻殖於野，五穀宜其地，六畜育於家，瓜瓠、葷菜、百果備具，國之富也。」　　〔三〕昭廿六年左傳云：「大夫不收公利。」後漢書朱暉傳云：「往來市珍寶，收採其利。」　　〔四〕兩「也」字並據治要補。　　〔五〕漢書文帝紀十二年詔曰：「力田，為生之本也。」

　　〔六〕管子治國篇云：「民捨本事而事末作，則田荒而國貧矣。」禁藏篇云：「民多私利者其國貧。」○鐸按：荀子富國篇：「是知國計之極也。」「公計」與「國計」義同。漢書黃霸傳註：「計，謂出入之數也。」

　　〔七〕考工記云：「審曲面埶，以飭五材，以辨民器，謂之百工。」

　　〔八〕鹽鐵論國病篇云：「器足以便事。」　　〔九〕爾雅釋詁云：「膠，固也。」　　〔一０〕漢書王吉傳云：「古者，工不造琱瑑，商不通侈靡。」「雕琢」義與「琱瑑」同。淮南子齊俗訓云：「車輿極於雕琢，器用逐於刻鏤。」

　　〔一一〕漢書禮樂志云：「桑間、濮上、鄭、衛、宋、趙之聲並出，巧偽因而飾之，以營亂富貴之耳目。庶人以求利，列國以相閒。」「巧偽飭之」治要作「偽飾之巧」，其義亦通，見上「以巧飾為末」句注。○鐸按：飭、飾古字通。禮記樂記：「復亂以飭歸。」史記樂書「飭」作「飾」。

　　〔一二〕以上二十字舊脫，據治要補。「界」當依上下文作「計」。計、界聲相近。漢書地理志琅邪郡計斤，顏師古註：「即春秋左氏傳所謂介根也，語音有輕重。」，此其比也。白虎通商賈篇云：『「商」之為言「商」也；商其遠近，度其有亡，通四方之物，故謂之「商」也。「賈」之為言「固」也；固其有用之物，以待民來，以求其利者也。』

　　〔一三〕禮記月令云：「命工師效功，必功致為上。」淮南子時則訓作「堅致為上」，高誘註：「堅致，功牢也。」鹽鐵論力耕篇云：「工致牢而不偽。」

　　〔一四〕尚書大傳云：「聖人在位，其商不通無用之物。」

　　〔一五〕「淫」下舊有「極」字，即「淫」之駁文，據治要刪。

　　〔一六〕後漢書桓譚傳注引東觀漢記載譚言云：「賈人多通侈靡之物，羅紈綺繡，雜彩玩好，以淫人耳目，而竭盡其財，是為下樹奢媒，而置貧本也。求人之儉約富足，何可得乎？」齊策云：「為國計者過矣。」高誘註：「過，誤失也。」

　　〔一七〕漢書高帝紀云：「不能治產業，不如仲力。」服虔曰：「力，勤力也。」疏廣傳云：「令子孫勤力其中。」易家人六四：「富家大吉。」○鐸按：勤力、富家、損民、貧國相對，則「力」為名詞。說文云：「治功曰力。」

　　〔一八〕「實」治要作「費」。○鐸按：名、實相對，作「實」是。勸將篇：「上不聞弔唁嗟嘆之榮名，下又無祿賞之厚實」，其例也。

　　〔一九〕史記平準書云：「高祖令賈人不得衣絲乘車，重租稅以困辱之。」　　〔二０〕晉語云：「通商寬農。」漢書翟方進傳云：「可少寬假，使遂其功名。」此以寬假、寵遂連言，蓋即本於彼。○鐸按：楚語註：「寵，榮也。」禮記緇衣註：『「遂」猶「達」也。』寵遂，謂使之榮達耳。

　　夫教訓者，所以遂道術而崇德義也。今學問之士，好語虛無之事〔一〕，爭著雕麗之文〔二〕，以求見異於世，品人鮮識〔三〕，從而高之〔四〕，此傷道德之實，而或蒙夫之大者也〔五〕。詩賦者，所以頌善丑之德〔六〕，洩哀樂之情也，故溫雅以廣文〔七〕，興喻以盡意〔八〕。今賦頌之徒，苟為饒辯屈蹇之辭〔九〕，競陳誣罔無然之事，以索見怪於世，愚夫戇士〔一０〕，從而奇之，此悖孩童之思〔一一〕，而長不誠之言者也〔一二〕。盡孝悌於父母，正操行於閨門〔一三〕，所以為列士也〔一四〕。今多務交遊以結黨助，偷世竊名〔一五〕以取濟渡〔一六〕，誇末之徒，從而尚之，此逼貞士之節〔一七〕，而眩世俗之心者也〔一八〕。養生順志，所以為孝也。〔一九〕今多違志儉養，約生以待終〔二０〕，終沒之後，乃崇飭喪紀以言孝〔二一〕，盛饗賓旅以求名〔二二〕，誣善之徒〔二三〕，從而稱之，此亂孝悌之真行，而誤後生之痛者也〔二四〕。忠正以事君，信法以理下，所以居官也〔二五〕。今多奸諛以取媚〔二六〕，撓法以便佞〔二七〕，苟得之徒〔二八〕，從而賢之，此滅貞良之行〔二九〕，而〔三０〕開亂危之原者也〔三一〕：五者，外雖有振〔

　　三二〕賢才之虛譽〔三三〕，內有傷道德之至實。

　　〔一〕漢書揚雄傳讚：『桓譚曰：「昔老聃著虛無之言兩篇，薄仁義，非禮學，然後世好之者，尚以為過於五經。」』

　　〔二〕後漢書樊宏後准傳云：「儒者競論浮麗。」

　　〔三〕「品人」猶言「眾人」。晏子春秋外篇云：「今品人飾禮煩事，羨樂淫民，崇死以害生：三者，聖王之所禁也。」○鐸按：說文：「品，眾庶也。」

　　〔四〕○鐸按：「高」治要作「尚」，復下文。

　　〔五〕論衡量知篇云：「人未學問曰蒙。」「或」與「惑」通，程本作「惑」。○鐸按：潛嘆篇：「或君則不然」，亦以「或」為「惑」。

　　〔六〕周禮太師鄭註：『「頌」之為言「誦」也，「容」也。』　　〔七〕漢書揚雄傳云：「司馬相如作賦。甚弘麗溫雅。」

　　〔八〕周禮太師註：「興，見今之美，嫌於媚諛，取善事以喻勸之。」

　　〔九〕「饒」疑「撓」之誤。淮南子齊俗訓云：「詆文者處煩撓以為慧，爭為佹辯，久稽而不訣。」○鐸按：「饒」當作「譊」。眾經音義二十引倉頡篇：「譊，訟聲也。」「譊辯」二字平列。「屈蹇」猶「蹇吃」，並雙聲。一切經音義引通俗文：「言不通利，謂之蹇吃。」

　　〔一０〕說文云：「戇，愚也。」淮南子泛論訓云：「愚夫憃婦」，高誘註：『「憃」亦「愚」，無知之貌也。』「憃」與「戇」通。

　　〔一一〕說文云：「誖，亂也。」或從心作「悖」。孟子云：「孩提之童。」

　　〔一二〕韓非子難二云：「言語辨聽之說不度於義者，必不誠之言也。」史記高祖紀云：「人乃以嫗為不誠。」

　　〔一三〕「盡」舊作「內」，據治要改。鹽鐵論孝養篇云：「閨門之內盡孝焉，閨門之外盡悌焉。」　　〔一四〕舊脫「為」字，「列」作「烈」，據治要補、改。○鐸按：烈、列古或通用，韓策二：「乃其姊者亦列女也。」史記刺客傳作「烈」。不改亦得。

　　〔一五〕「世」治要作「勢」。按管子牧民篇云：「偷取一世。」韓非子詭使篇云：「巧言利辭，行奸軌以幸偷世者數御。」「世」字似不誤。○鐸按：治要作「勢」，誤。勢、世聲近多相亂，韓非子孤憤篇：「處勢卑賤」，幹道本「勢」作「世」；鹽鐵論論儒篇：「無勢位，舜、禹不能治萬民」，一本「勢」作「世」，是其例。

　　〔一六〕「濟渡」以涉水為喻。詩匏有苦葉毛傳：「舟子，舟人，主濟渡。」　　〔一七〕漢書匈奴傳贊云：「城郭之固，無以異於貞士之約。」王先生云：『「逼」疑「違」。』

　　〔一八〕「眩」舊作「衒」，據治要改。淮南子原道訓高誘註：「眩，惑也。」

　　〔一九〕禮記內則：『曾子曰：「孝子之養老也，樂其心，不違其志，樂其耳目，安其寢處，以其飲食忠養之。」』孟子云：「曾子養曾皙，必有酒肉，將徹，必請所與，問有餘，必曰有。若曾子則可謂養志也。」　　〔二０〕韓詩外傳一：『曾子曰：「窘其身而約其親者，不可與語孝。」』

　　〔二一〕禮記月令云：「飭喪紀。」文王世子鄭註：『「紀」猶「事」也。』

　　〔二二〕晉語云：「禮賓旅」，韋昭註：「旅，客也。」　　〔二三〕○鐸按：易繫辭下傳：「誣善之人其辭游。」

　　〔二四〕鹽鐵論散不足篇云：「古者事生盡愛，送死盡哀，故聖人為制節，非虛加之。今生不能致其愛敬，死以奢侈相高，雖無哀戚之心，而厚葬重幣者則稱以為孝，顯名立於世，光榮著於俗。故黎民相慕效，至於發屋賣業。」群書治要載崔實政論云：「送終之家，亦無法度，至用檽梓黃腸，多埋寶貨，烹牛作倡，高墳大寢。是可忍也，孰不可忍？而俗人多之，咸曰健子，天下企慕，恥不相逮。念親將終，無以奉遣，乃約其供養，豫修亡歿之備，老親之飢寒，以事淫佚之華稱。竭家盡業，甘心而不恨。」後漢書趙咨傳云：「廢事生而榮終亡，替所養而為厚葬，豈雲聖人制禮之意乎？」意與此同。

　　〔二五〕魯語：『臧文仲曰：「居官者當事不避難。」』

　　〔二六〕昭七年左傳云：「從政有所反之，以取媚也。」

　　〔二七〕漢書酷吏寧成傳云：「所愛者撓法活之，所憎者曲法滅之。」論語云：「友便佞。」治要作「玩法以便己。」

　　〔二八〕舊脫「徒」字。淮南子人閒訓云：「忠臣事君也，計功而受賞，不為苟得。」繆稱訓云：「小人之從事也曰苟得，君子曰苟義。」○鐸按：「徒」與「從」隸書形近而脫。北京圖書館藏黃丕烈士禮居舊藏明刊本正作「苟得之徒，從而賢之」。

　　〔二九〕史記秦始皇紀琅邪台刻石辭云：「奸邪不容，皆務貞良。」

　　〔三０〕「而」字舊脫。

　　〔三一〕舊脫「者」字，據治要補。

　　〔三二〕「振」與「震」同。

　　〔三三〕管子明法解云：「群臣以虛譽進其黨。」

　　凡此八者，皆衰世之務，而闇君之所固也〔一〕。雖未即於篡弒〔二〕，然亦亂道之漸來也。

　　〔一〕荀子王霸篇云：「闇君必將急逐樂而緩治國。」孔安國論語註：「固，蔽也。」

　　〔二〕○鐸按：宣元年公羊傳註：「即，近也。」　　夫本末消息之爭〔一〕，皆在於君，非下民之所能移也。夫民固隨君之好〔二〕，從利以生者也〔三〕。是故務本則雖虛偽之人皆歸本，居末則雖篤敬之人〔四〕皆就末。且凍餒之所在，民不得不去也；溫飽之所在，民不得不居也〔五〕。故衰闇之世，本末之人，未必賢不肖也〔六〕，禍福之所〔七〕，勢不得無然爾。故明君蒞國〔八〕，必崇本抑末〔九〕，以遏亂危之萌。此誠治之危漸〔一０〕，不可不察也。

　　〔一〕易豐彖曰：「與時消息。」「爭」疑「事」。○鐸按：「爭」猶「辨」。襄二十九年左傳：「辯而不德。」杜註：『「辯」猶「爭」也。』「辯」與「辨」同。

　　〔二〕管子法法篇云：「凡民從上也，不從口之所言，從情之所好者也。」○鐸按：韓非子二柄篇：「越王好勇，而民多輕死。楚靈王好細腰，而國中多餓人。」外儲說左上篇：「齊桓公好服紫，一國盡服紫。」是其事。

　　〔三〕商子君臣篇云：「臣聞道民之門，在上所先。故民可令農戰，可令遊宦，可令學問，在上所與。上以功勞與則民戰，上以詩、書與則民學問。民之於利也，若水於下也，四旁無擇也。民徒可以得利而為之者。」此下舊有「故君子曰」一段，凡二百卅七字，今考定入遏利篇。　　〔四〕論語云：「行篤敬。」　　〔五〕論語云：「富與貴，是人之所欲也；不以其道得之，不處也。貧與賤，是人之所惡也；不以其道得之，不去也。」鹽鐵論褒賢篇、論衡問孔篇、刺孟篇、高誘注呂氏春秋有度篇、後漢書陳蕃傳「處」並作「居」。漢書敘傳幽通賦云：「物有欲而不居兮，亦有惡而不避。」用論語文。抱朴子博喻篇亦云：「不以其道，則富貴不足居。」

　　〔六〕○俞樾云：『「人」字乃「失」字之誤，「賢」字乃「皆」字之誤。言衰闇之世，本末之所以失者，未必皆不肖之故，乃為禍福所迫，不得不然也。』○鐸按：如俞改，則與上文不相應。不可從。

　　〔七〕「所」下有脫字。

　　〔八〕晏子春秋諫下云：「蒞國子民。」　　〔九〕鹽鐵論本議篇云：「王者崇本退末。」　　〔一０〕「治之危漸」當作「治亂之漸」。危、亂字形相近，又誤倒「之」字於上也。○鐸按：汪說近是。邵本改作「為治之漸」，不成語。 

　　世人之論也，靡不貴廉讓而賤財利焉，及其行也，多釋廉甘利。之於人〔二〕徒知彼之可以利我也，而不知我之得彼，亦將為利人也〔三〕。知脂蠟之可明鐙也〔四〕，而不知其甚多則冥之。知利之可娛己也，不知其稱而必有也〔五〕。前人以病，後人以競〔六〕，庶民之愚而衰闇之至也〔七〕。予故嘆曰：何不察也？願鑑於道，勿鑑於水〔八〕。象以齒焚身，蚌以珠剖體〔九〕；匹夫無辜，懷璧其罪〔一０〕。嗚呼問哉〔一一〕！無德而富貴者，固可豫吊也〔一二〕。

　　〔一〕○鐸按：廣雅釋詁：「遏，止也。」此篇論世人當明義利之辨，並歷舉前代好利而亡，好義而彰者以證之，故以「遏利」名篇。　　〔二〕文有脫誤。王先生云：『疑是「多釋廉而甘利」。釋、舍通。「之於」字衍，「人」字屬下句。』

　　〔三〕「利人」疑倒。宣十四年左傳：『晏桓子曰：「貪必謀人。謀人，人亦謀己。」』

　　〔四〕說文云：「鐙，錠也。」徐鉉曰：「錠中置燭，故謂之鐙。」鐙、燈正俗字。　　〔五〕文有脫誤。疑當作「不知其積而必有禍也」。襄廿八年左傳：『晏子曰：「利過則為敗。」』昭十年傳：『晏子謂桓子曰：「蘊利生孽。」』皆此意也。

　　〔六〕僖七年左傳云：『諺有之曰：「心則不競，何憚於病？」』此用其文。楚辭離騷云：「眾皆競進而貪婪兮。」○鐸按：說文：「競，逐也。」此文當取競逐之訓。

　　〔七〕春秋繁露云：「民之皆趨利而不趨義也，固其所闇也。」

　　〔八〕吳語：『申胥云：「王其盍亦鑑於人，無鑑於水！」』○鐸按：書酒誥：『古人有言曰：「人無於水監，當於民監。」』史記蔡澤傳：「鑑於水者，見面之容；鑑於人者，知吉與凶。」古諺相傳語異。　　〔九〕襄廿四年左傳云：「像有齒以焚其身，賄也。」淮南子說林訓云：「蛖、象之病，人之寶也。」高誘註：「蛖，大蛤，中有珠；象牙還以自疾，故人得以為寶。」本經訓云：「擿蚌蜃」，高註：『　　「擿」猶「開」也，開以求珠也。』

　　〔一０〕桓十年左傳。「辜」今作「罪」。

　　〔一一〕「問」疑「闇」。○鐸按：「問」當作「聞」。古字「聞」與「問」通，論語公冶長篇：「聞一知十。」「聞」本或作「問」；禮記檀弓上篇：「問喪於夫子乎？」「問」本亦作「聞」：俱見經典釋文。「聞哉」者，呼而欲人聞之，猶欲人勿忘而言「識之哉」耳。此書「令聞」字多作「問」，（本篇及贊學篇是）寫者因以意改之。若作「闇」，則與上文「愚而衰闇之至」相復。　　〔一二〕「貴者」二字舊空，據程本補。漢書景十三王傳贊云：「亡德而富貴，謂之不幸。」○鐸按：古謂「死」為「不幸」，故曰「可豫吊」。

　　且夫利物莫不天之財也〔一〕。天之制此財也，猶國君之有府庫也。賦賞奪與，各有眾寡，民豈得強取多哉？故人有無德而富貴，是凶民之竊官位盜府庫者也，終必覺，覺必誅矣。盜人必誅，況乃盜天乎？得無受禍焉〔二〕？鄧通死無簪〔三〕，勝、跪伐其身〔四〕。是故天子不能違天富無功，諸侯不能違帝厚私勸〔五〕。非違帝也，非違天也。帝以天為制，天以民為心，民之所欲，天必從之〔六〕。是故無功庸於民而求盈者，未嘗不力顛也〔七〕；有勳德於民而謙損者，未嘗不光榮也〔八〕。自古於今，上以天子，下至庶人〔九〕，蔑有好利而不亡者，好義而不彰者也〔一０〕。

　　〔一〕「莫不」猶言「莫非」。周語：『芮良夫曰：「夫利，百物之所生也，天地之所載也。」』　　〔二〕漢書朱博傳云：「得無不宜？」顏師古註：『「得無」猶言「無乃」也。』○鐸按：忠貴篇：「夫竊人之財，猶謂之盜，況偷天官以私己乎？以罪犯人，必加誅罰，況乃犯天，得無咎乎？」與此同為左氏舊說。

　　〔三〕見史記佞幸傳。　　〔四〕「跪」當作「詭」，公孫詭、羊勝見史記梁孝王世家。王先生云：『「伐」疑「戕」。』○鐸按：公孫詭、羊勝事，亦見漢書文三王傳。廣雅釋詁一：「伐，殺也。」義自可通。

　　〔五〕王先生云：『「私勸」疑是「私歡」。』○鐸按：昭九年左傳注、漢書王莽傳注引「歡」並作「勸」。彼可謂之假借，此則字訛。

　　〔六〕襄卅一年左傳：『太誓云：「民之所欲，天必從之。」』

　　〔七〕周禮司勳：「國功曰功，民功曰庸。」晉語：『穆子曰：「無功庸者不敢居高位。」』王先生云：『「力」當作「立」。周語：「高位實疾顛。」「疾顛」即「立顛」也。』繼培按：「力」蓋「危」字之壞。管子宙合篇云：「高為其居，危顛莫之救。」淮南子人間訓云：「天下有三危：少德而多寵，一危也；才下而位高，二危也；身無大功而受厚祿，三危也。」呂氏春秋務大篇云：「嘗試觀於上志，三王之佐，其名無不榮者，其實無不安者，功大故也。俗主之佐，其欲名實也與三王之佐同；其名無不辱者，其實無不危者，無功故也。」○鐸按：立、力俗音訛，王說近是。　　〔八〕韓詩外傳八：『孔子曰：「天道虧盈而益謙，地道變盈而流謙，鬼神害盈而福謙，人道惡盈而好謙。謙者，抑事而損者也。持盈之道，抑而損之。」』又云：「德行寬容而守之以恭者榮。」　　〔九〕「至」舊作「止」，據程本改。禮記大學云：「自天子以至於庶人。」

　　〔一０〕荀子榮辱篇云：「先義而後利者榮，先利而後義者辱。」

　　昔周厲王好專利〔一〕，芮良夫諫而不入，退賦桑柔之詩以諷，〔二〕言是大風也，必將有隧〔三〕；是貪民也，必將敗其類。王又不悟，故遂流死於彘〔四〕。虞公屢求以失其國〔五〕，公叔戌崇賄以為罪〔六〕，桓魋不節飲食以見弒〔七〕。此皆以貨自亡，用財自滅〔八〕。楚斗子文三為令尹，而有飢色，妻子凍餒，朝不及夕〔九〕；季文子相四君，馬不餼粟，妾不衣帛〔一０〕；子罕歸玉〔一一〕；晏子歸宅〔一二〕。此皆能棄利約身〔一三〕，故無怨於人〔一四〕，世厚天祿〔一五〕，令問不止〔一六〕。伯夷、叔齊餓於首陽〔一七〕，白駒〔一八〕、介推〔一九〕遯逃於山谷，顏、原、公析〔二０〕因饉於郊野，守志篤固〔二一〕，秉節不虧，寵祿不能固，威勢不能移〔二二〕，雖有南面之尊〔二三〕，公侯之位，德義有殆，禮義不班〔二四〕，撓志如芷，負心若芬〔二五〕，固弗為也。是故雖有四海之主弗能與之方名，列國之君不能與之鈞重〔二六〕；守志於□〔二七〕廬之內，而義溢乎九州之外，信立乎千載之上，而名傳乎百世之際〔二八〕。

　　〔一〕見周語。

　　〔二〕毛傳序云：「桑柔，芮伯刺厲王也。」　　〔三〕「隧」舊作「遂」。按：班祿篇作「隧」，與今詩同。○鐸按：初學記一引詩亦作「遂」。馬瑞辰毛詩傳箋通釋云：『「遂」即「隧」之省借。』

　　〔四〕周語。

　　〔五〕桓十年左傳。

　　〔六〕定十三年左傳。

　　〔七〕哀十四年左傳云：「宋桓魋之寵害於公，公使夫人驟請享焉，而將討之。」「弒」當為「討」。王先生云：『公羊昭廿五年傳：「昭公謂子家駒曰：季氏為無道，僭於公室久矣。吾欲弒之何如？」是上殺下亦可謂之「弒」也。』

　　〔八〕老子云：「多藏必厚亡。」楚語云：「積貨滋多，蓄怨滋厚，不亡何待？」○鐸按：以、用互文。史記貨殖列傳：「以末致財，用本守之；以武一切，用文持之。」是其例。　　〔九〕「子文」舊作「文子」。楚語云：「斗子文三舍令尹，無一日之積。」楚策：『莫敖子華曰：「令尹子文，朝不謀夕。」』

　　〔一０〕成十六年左傳云：「季孫於魯，相二君矣，妾不衣帛，馬不食粟。」杜註：「二君，宣、成。」襄五年「季孫行父卒」，傳云：「季文子之忠於公室也，相三君矣，而無私積。」疏云：「行父以文六年見經，則為卿久矣。宣八年仲遂卒後，始文子得政，故至今為相三君也。」此雲「四君」，蓋並文公數之。○鐸按：此疑本作「三君」。古三、四字皆積畫，故多相亂。昭三年左傳：「陳氏三量。」晏子春秋問下篇同，外篇誤作「四量」，是其例。

　　〔一一〕襄十五年左傳。

　　〔一二〕昭三年左傳。按：「宅」與夕、帛韻。○鐸按：此三字在鐸部，與德部之「色」亦可合韻。班固竇將軍北征頌落（鐸部）、服（德部）協，是其例。

　　〔一三〕老子云：「絕巧棄利。」吳語云：「身自約也。」漢書王莽傳云：「克身自約。」論語云：「克己復禮為仁」，馬融註：「克己，約身也。」皇侃疏云：「言能自約儉己身。」

　　〔一四〕禮記中庸云：「正己而不求於人，則無怨。」鄭註：「無怨，人無怨之者也。」論語云：「放於利而行，多怨。」

　　〔一五〕論語云：「天祿永終。」

　　〔一六〕「止」疑「亡」。○鐸按：周語中：「令聞不忘。」韋註：「言德及後代也。」問、聞，亡、忘並古字通用。或曰：即詩「令聞不已」。　　〔一七〕論語。

　　〔一八〕詩小雅。

　　〔一九〕僖廿四年左傳。

　　〔二０〕顏回、原憲、公析哀也。史記遊俠傳云：「季次、原憲，讀書懷獨行君子之德，義不苟合當世，終身空室蓬戶、褐衣，疏食不厭，死而已。」季次，哀字也。

　　〔二一〕爾雅釋詁云：「篤，固也。」○鐸按：「篤固」見交際篇。　　〔二二〕孟子云：「富貴不能淫，貧賤不能移，威武不能屈。」「固」疑「回」之誤，「回」猶「移」也，昭卅一年左傳云：「不為利回。」逸周書官人解云：「深導以利，而心不移。」或云：「固」讀為「蠱文夫人」之「蠱」，惑也。○鐸按：作「回」是也。「回」字蓋涉上「固」字而誤。

　　〔二三〕易說卦傳云：「聖人南面而聽天下。」

　　〔二四〕「班」與「辨」通。孟子云：「萬鐘則不辨禮義而受之。」

　　〔二五〕「負」當是「熏」。易艮九三：「厲薰心」，馬融註：「熏灼其心。」漢書路溫舒傳云：「虛美薰心。」按「熏」說文作●」。●、負字形相近。○鐸按：「負心」與「撓志」相對。撓，曲也。負，背也。兩句即「撓如芷之志，負若芬之心」，倒之以使「殆」與「芷」、「班」與「芬」協韻耳。篆書「熏」字與「負」形遠，汪說失之。

　　〔二六〕荀子儒效篇云：「彼大儒者，雖隱於窮閻漏室，無置錐之地，而王公不能與之爭名。」禮記投壺鄭註：『「鈞」猶「等」也。』　　〔二七〕空格程本作「一」。○鐸按：程本是也，當據補。

　　〔二八〕孟子云：「奮乎百世之上。百世之下，聞者莫不興起也。」　　故君子曰〔一〕：財賄不多，衣食不贍，聲色不妙，威勢不行，非君子之憂也。行善不多，申道不明，節志不立，德義不彰，君子恥焉。是以賢人智士之於子孫也〔二〕，厲之以志，弗厲以詐〔三〕；勸之以正，弗勸以詐；示之以儉，弗示以奢〔四〕；貽之以言，弗貽以財〔五〕。是故董仲舒終身不問家事，而疏廣不遺賜金〔六〕。子孫若賢，不待多富，若其不賢，則多以征怨〔七〕。故曰：無德而賄豐，禍之胎也。

　　〔一〕「君」字疑誤。

　　〔二〕呂氏春秋察微篇云：「智士賢者。」

　　〔三〕「詐」字與下復，何本作「辭」。按三略云：「厲之以辭。」○鐸按：下文「詐」字，士禮居舊藏明刊本作「邪」，則與此不相復。「辭」即「言」也。如何本，則與下文「貽之以言」乖剌矣。

　　〔四〕禮記檀弓：『曾子曰：「國奢則示之以儉。」』

　　〔五〕說苑雜言篇：『晏子曰：「吾聞君子贈人以財，不若以言。」』

　　〔六〕並見漢書。「

」漢書作「疏」。廣韻九魚「疏」字注云：『疏姓，漢有太子太傅東海疏廣，俗作「

」。』按晉書束皙傳云：『漢太子太傅

廣之後也。王莽末，廣曾孫孟達避難，自東海徙居沙鹿山南，因去「

」之「足」，遂改姓焉。』是漢時已以「

」為「疏」矣。

　　〔七〕漢書疏廣傳云：「賢而多財，則損其志；愚而多財，則益其過。且夫富者，眾人之怨也。吾既亡以教化子孫，不欲益其過而生怨。」昭卅二年左傳云：「無征怨於百姓」，杜註：「征，召也。」

　　昔曹羈有言：「守天之聚，必施其德義。德義弗施，聚必有闕。〔一〕」今□〔二〕家賑而貸乏〔三〕，遺賑貧窮，恤矜疾苦〔四〕，則必不□〔五〕居富矣〔六〕。易曰：「天道虧盈以沖謙〔七〕。」故以仁義□於彼者，天賞之於此〔八〕；以邪取於前者，衰之於後。是以持盈之道，挹而損之〔九〕，則亦〔一０〕可以免於亢龍之悔、乾坤之愆矣〔一一〕。

　　〔一〕晉語：『僖負羈言於曹伯曰：「守天之聚，將施於宜。宜而不施，聚必有闕。」』韋昭註：「宜，義也。」

　　〔二〕空格程本作「或」。

　　〔三〕爾雅釋言云：「賑，富也。」

　　〔四〕周禮大司徒：「以保息六安萬民，三曰振窮，四曰恤貧，五曰寬疾。」鄭註：「振窮，●捄天民之窮者也，」昭十四年左傳云：「分貧振窮，長孤幼，養老疾。」杜註：「振，救也。」「振」聲誤為「賑」。漢書文帝紀元年詔曰：「其議所以振貸之。」顏師古註：『振，起也。諸「振救」、「振贍」，其義皆同。今流俗作字從「貝」者，非也。』

　　〔五〕空格程本作「久」。

　　〔六〕句有誤字。說苑雜言篇：『孔子曰：「夫富而能富人者，欲貧而不可得也。」』說叢篇云：「賑窮救急，何患無有？」○鐸按：「不」疑當作「可」。「必可久居富」，即「欲貧而不可得」之意。　　〔七〕謙彖詞。「以沖」王弼本作「而益」。

　　〔八〕空格程本作「費」，「以仁義」舊作「仁以義」。按墨子天志中云：「此仁也，義也，愛人利人，順天之意，得天之賞者也。」此文本之。襄廿八年左傳：『叔孫穆子曰：「善人富謂之賞。」』

　　〔九〕見上。「挹」與「抑」同。○鐸按：文選為幽州牧與彭寵書注引蒼頡篇：「挹，損也。」言損之又損也。

　　〔一０〕「亦」舊作「不」。　　〔一一〕易幹上九：「亢龍有悔。」象曰：「亢龍有悔，盈不可久也。」「故君子曰」至此，舊錯入務本篇，今移正。 

　　所謂賢人君子者，非必高位厚祿富貴榮華之謂也〔二〕，此則君子之所宜有，而非其所以為君子者也。所謂小人者，非必貧賤凍餒辱阨窮之謂也〔三〕，此則小人之所宜處，而非其所以為小人者也。

　　〔一〕○鐸按：此篇首明君子小人之辨，繼論寡德高位之人不足以為榮，而終之以人惟其任。

　　〔二〕漢書董仲舒傳云：「身寵而載高位，家溫而食厚祿，因乘富貴之資力，以與民爭利於下。」敘傳答賓戲云：「據徼乘邪，以求一日之富貴，朝為榮華，夕而蕉瘁。」

　　〔三〕「辱」上脫一字。程本「辱」作「困」。○鐸按：疑本作「困辱」，諸本脫「困」字，程本脫「辱」字耳。邵本臆補作「困苦」，非。

　　奚以明之哉？夫桀、紂者，夏殷之君王也，崇侯、惡來，天子之三公也〔一〕，而猶不免於小人者，以其心行惡也。伯夷、叔齊，餓夫也〔二〕，傅說胥靡〔三〕，而井伯虞虜也〔四〕，然世猶以為君子者，以為志節美也〔五〕。

　　〔一〕見史記殷本紀。　　〔二〕法言淵騫篇云：「西山之餓夫。」

　　〔三〕呂氏春秋求人篇云：「傅說，殷之胥靡也。」高誘註：「胥靡，刑罪之名也。」

　　〔四〕「井伯虞虜」舊作「井臼處虜」。僖五年左傳云：「執虞公及其大夫井伯。」史記晉世家「執」作「虜」。　　〔五〕漢書云敞傳云：「車騎將軍王舜高其志節。」　　故論士苟定於志行〔一〕，勿以遭命，則雖有天下不足以為重，無所用不足〔二〕以為輕，處隸圉〔三〕不足以為恥，撫四海不足以為榮。況乎其未能相縣若此者哉〔四〕？故曰：寵位不足以尊我〔五〕，而卑賤不足以卑己〔六〕。

　　〔一〕淮南子原道訓云：「士有一定之論。」管子八觀篇云：「商賈之人，不論志行而有爵祿。」荀子榮辱篇云：「志行修，臨官治。」

　　〔二〕「足」舊作「可」。　　〔三〕哀二年左傳云：「人臣隸圉免。」周語云：「湮替隸圉」，韋昭註：「隸，役也。圉，養馬者。」

　　〔四〕荀子王制篇云：「是其為相縣也亦遠矣。」

　　〔五〕「以」下舊衍「為」字。　　〔六〕新書大政上篇云：「紂自謂天王也，桀自謂天子也，已滅之後，民以相罵也。以此觀之，則位不足以為尊，而號不足以為榮矣。」

　　夫令譽從我興，而二命自天降之〔一〕。詩云：「天實為之，謂之何哉〔二〕！」故君子未必富貴，小人未必貧賤〔三〕，或潛龍未用，或〔四〕亢龍在天〔五〕，從古以然。今觀俗士之論也，以族舉德，以位命賢〔六〕，茲可謂得論之一體矣，而未獲至論之淑真也。〔七〕　　〔一〕禮記祭法疏引援神契云：「命有三科：有受命以保慶，有遭命以謫暴，有隨命以督行。」此雲二命，蓋不數受命。卜列篇云：「命有遭隨。」御覽三百六十引春秋元命苞云：「命者，天之令也。所受於帝，行正不過，得壽命──壽命，正命也。起九九八十一。有隨命──隨命者。隨行為命也。有遭命──遭命者，行正不誤，逢世殘賊，君上逆亂，辜咎下流，災譴並發，陰陽散忤，暴氣雷至，滅日動地，絕人命，沙鹿襲邑是。」○俞樾云：『上文云：「寵位不足以尊我，而卑賤不足以卑己。」然則「二命」即謂此二者也。下文「君子未必富貴，小人未必貧賤」，富貴、貧賤，此即所謂「二命」。汪氏不本上下文為說，而泛舉援神契之遭命、隨命以說此「二命」，失之。』○鐸按：俞說是。上文「勿以遭命」，亦非緯之「遭命」也。

　　〔二〕北門。○鐸按：「謂之何」即「奈之何」，訓見經傳釋詞卷三。

　　〔三〕論衡命祿篇云：「才高行厚，未必保其必富貴；智寡德薄，未必信其必貧賤。或時才高行厚，命惡廢而不進；智寡德薄，命善興而超踰。故夫臨事知愚，操行清濁，性與才也；仕宦貴賤，治產貧富，命與時也。」

　　〔四〕「或」字舊脫，據程本補。　　〔五〕易干。　　〔六〕仲長統昌言云：「天下士有三俗：選士而論族姓閥閱，一俗。」見意林。　　〔七〕「真」程本作「貞」，誤。淮南子有俶真訓。說文云：「俶，善也。」經典多通用「淑」。

　　堯，聖父也，而丹凶傲〔一〕；舜，聖子也，而叟頑惡〔二〕；叔向，賢兄也，而鮒貪暴〔三〕；季友，賢弟也，而慶父淫亂〔四〕。論若必以族，是丹宜禪而舜宜誅，鮒宜賞而友宜夷也。論之不可必以族也若是。

　　〔一〕書皋陶謨。

　　〔二〕堯典。　　〔三〕昭元年、十三年、十四年左傳。○鐸按：亦見晉語九。

　　〔四〕莊卅一年、閔二年左傳。

　　昔祁奚有言：「鯀殛而禹興，管、蔡為戮，周公佑王〔一〕。」故書稱「父子兄弟不相及」也〔二〕。幽、厲之貴，天子也，而又富有四海〔三〕。顏、原之賤，匹庶也，而又凍餒屢空〔四〕。論若必以位，則是兩王是〔五〕為世士〔六〕，而二處為愚鄙也。論之不可必以位也，又若是焉〔七〕。

　　〔一〕襄廿一年左傳。「佑」今作「右」。

　　〔二〕昭廿年左傳：『苑何忌曰：「在康誥曰：父子兄弟，罪不相及。」』疏云：「此非康誥之全文，引其意而言之。」○鐸按：僖三十三年左傳晉臼季引康誥曰：「父不慈，子不只，兄不友，弟不共，不相及也。」後漢書章帝紀元和元年詔引同。或謂康誥闕文。

　　〔三〕墨子非命下篇云：「桀、紂、幽、厲，貴為天子，富有天下。」新書過秦下篇云：「貴為天子，富有四海。」

　　〔四〕論語。

　　〔五〕「是」字疑衍。

　　〔六〕治要載屍子勸學篇云：「使賢者教之以為世士。」

　　〔七〕莊子盜跖篇：『子張曰：「勢為天子，未必貴也；窮為匹夫，未必賤也。貴賤之分，在行之美惡。」』　　故曰：仁重而勢輕，位蔑而義榮〔一〕。今之論者，多此之反，而又以九族，或以所來，則亦遠於獲真賢矣〔二〕。

　　〔一〕春秋繁露云：「今人大有義而甚無利，雖貧與賤，尚榮其行。」新語本行篇云：「賤而好德者尊，貧而有義者榮。」桑柔鄭箋云：『「蔑」猶「輕」也。』程本「蔑」作「辱」，誤。

　　〔二〕漢書貢禹傳云：「求士不得真賢。」

　　昔自周公不求備於一人〔一〕，況乎其德義既舉，乃可以它故而弗之采乎？由餘生於五狄，越蒙產於八蠻〔二〕，而功施齊、秦，德立諸夏〔三〕，令名美譽〔四〕，載於圖書〔五〕，至今不滅。張儀，中國之人也；衛鞅，康叔之孫也〔六〕，而皆讒佞反覆，交亂四海〔七〕。由斯觀之，人之善惡，不必世族；性之賢鄙，不必世俗〔八〕。中堂生負苞〔九〕，山野生蘭芷〔一０〕。夫和氏之璧，出於璞石；隋氏之珠，產於蜃蛤〔一一〕。詩云：「采葑采菲，無以下體。〔一二〕」故苟有大美可尚於世，則雖細行小瑕曷足以為累乎〔一三〕？　　〔一〕論語。○鐸按：實貢篇：「周公不求備。」

　　〔二〕「蒙」舊作「象」。史記鄒陽傳云：「秦用戎人由余而霸中國，齊用越人蒙而強威、宣。」索隱云：『越人蒙未見所出。漢書作「子臧」，張晏云：「子臧或是越人蒙字也。」』○鐸按：俞樾茶香室續鈔亦謂「越像」當是「越蒙」。

　　〔三〕閔元年左傳云：「諸夏親匿」，杜註：「諸夏，中國也。」○鐸按：論語八佾篇包注同。

　　〔四〕襄廿四年左傳云：「非無賄之患，而無令名之難。」周語云：「為令聞嘉譽以聲之。」

　　〔五〕韓非子用人篇云：「書圖著其名。」大體篇云：「豪傑不著名於圖書。」

　　〔六〕並見史記。

　　〔七〕詩青蠅云：「讒人罔極，交亂四國。」史記蘇秦傳云：「左右賣國反覆之臣。」按：漢書息夫躬傳，王嘉言「寵、躬皆傾覆，有佞邪材，恐必撓亂國家」，亦用青蠅詩義。

　　〔八〕王先生云：『「族」承上「或以九族」言，「俗」承上「或以所來」言。』

　　〔九〕王先生云：『「堂」是「唐」之誤。「中唐」見詩防有鵲巢。「苞」當為「芻」，爾雅云：「萯，王芻」是也。古者多言「負芻」。』○俞樾云：『「中堂」當作「中唐」。詩防有鵲巢傳：「中，中庭也。唐，堂塗也。」此即用其語。「負」當作「萯」，說文：「萯，王萯也。」「苞，草也。南陽以為麤履。」萯、苞二草。下文「山野生蘭芷」，蘭、芷亦二草也。爾雅釋草：「菉，王芻。」不雲「萯，王芻」，王說殊誤。至春秋有曹伯負芻，史記有楚王負芻，孟子云：「昔沈猶有負芻之禍。」趙注云：「時有作亂者曰負芻。」則負芻自是人名，不可以說此也。』○鐸按：俞說是。

　　〔一０〕史記日者傳云：「蘭芷芎藭，棄於廣野。」　　〔一一〕「隋氏」當作「隋侯」。漢書敘傳答賓戲云：「龢氏之璧，韞於荊石；隋侯之珠，藏於蚌蛤。」顏師古註：「龢，古和字。」淮南子覽冥訓云：「隋侯之珠，和氏之璧。」高誘註：「隋侯，漢東之國，姬姓諸侯也。」御覽九百四十一引墨子云：『申徒狄謂周公曰：「賤人何可薄耶？周之靈圭，出於土石；隋之明月，出於蚌蜃。』○鐸按：此義古人多知之，世說新語言語門載蔡洪答洛中人問亦本答賓戲。　　〔一二〕谷風。○鐸按：春秋繁露竹林篇：「取其一美，不盡其惡。」亦引邶風谷風此二句證之。

　　〔一三〕漢書陳湯傳：『劉向曰：「論大功者不錄小過，舉大美者不疵細瑕。」』淮南子泛論訓云：「夫人之情，莫不有所短。誠其大略是也，雖有小過，不足以為累。」

　　是以用士不患其非國士〔一〕，而患其非忠〔二〕；世非患無臣，而患其非賢〔三〕。蓋無羇縻〔四〕。陳平、韓信，楚俘也，而高祖以為藩輔〔五〕，實平四海，安漢室；衛青、霍去病，平陽之私人也〔六〕，而武帝以為司馬，實攘北狄〔七〕，郡河西。惟其任也，〔八〕何卑遠之有？然則所難於非此土之人，非將相之世者，為其無是能而處是位，無是德而居是貴〔九〕，無以我尚而不秉我勢也〔一０〕。　　〔一〕成十六年左傳云：『伯州犁以公卒告王，苗賁皇在晉侯之側，亦以王卒告，皆曰：「國士在，且厚，不可當也。」』按「國士」謂本國之士，即下所云「此土之士」也。若呂氏春秋忠廉篇，王子慶忌謂要離「天下之國士」，不侵篇豫讓曰：「智氏國士畜我」，長利篇戎夷曰：「我國士也，為天下惜死」，「國士」皆謂士蓋一國者。故漢書韓信傳：「國士無雙」，顏師古注以「國士」為「國家之奇士」，與左傳義別。後世習用「國士」以為美稱，而於「本國」之義微矣。　　〔二〕「忠」舊作「中」。

　　〔三〕王先生云：『「世非患無臣」當作「非患無世臣」，此四語亦族、俗分承言之。』

　　〔四〕未詳。史記司馬相如傳云：「天子之於夷、狄也，其義羈縻勿絕而已。」王先生云：『「羇縻」當是「羇旅」，以下文「非此土之人」知之。』○鐸按：此有脫文，不可強說。

　　〔五〕史記漢興以來諸侯年表序云：「藩輔京師。」

　　〔六〕詩大東云：「私人之子」，毛傳：「私人，私家人也。」漢書賈誼傳云：「自丞尉以上，遍置私人。」

　　〔七〕詩採薇毛傳：「玁狁，北狄也。」鄭箋云：「北狄，今匈奴也。」漢書匈奴傳：『揚雄云：「北狄，真中國之堅敵也。」』　　〔八〕陳平、韓信、衛青、霍去病並見史記。

　　〔九〕白虎通京師篇云：「有能然後居其位，德加於人然後食其祿。」荀子王制篇云：「無德不貴，無能不官。」

　　〔一０〕「不」字疑衍。「秉」或「乘」之誤。韓非子八說篇云：「以智士之計，處乘勢之資，而為其私急，則君必欺焉。」難勢篇云：「乘不肖人於勢，是為虎傅翼也。」外儲說左下：『東郭牙曰：「以管仲能乘公之勢以治齊國，得無危乎？」』 

　　世之所以不治者，由賢難也。所謂賢難者，非直體聰明服德義之謂也。此則求賢之難得爾，非賢者之所難也。故所謂賢難者〔二〕，乃將言乎循〔三〕善則見妒，行賢則見嫉〔四〕，而必遇患難者也。

　　〔一〕○鐸按：此篇論蔽賢之為害。傷直道之難行。世不患無賢，而患賢者之不見察，故曰「賢難」。

　　〔二〕舊脫「難」字。　　〔三〕「循」當作「修」，古書循、修多相亂。○鐸按：隸續云：「循、修二字，隸法只爭一畫。」例亦見下文。

　　〔四〕楚辭離騷云：「各興心而嫉妒。」「嫉」下舊有「也」字，據諸子品節刪。

　　虞舜之所以放殛〔一〕，子胥之所以被誅〔二〕，上聖大賢猶不能自免於嫉妒，則又況乎中世之人哉〔三〕？此秀士所以雖有賢材美質〔四〕，然猶不得直道而行〔五〕，遂成其志者也。　　〔一〕孟子云：「舜往於田，號泣於旻天。」又云：「父母使舜完廩，捐階，瞽瞍焚廩。使浚井，出，從而揜之。」「放殛」謂此。○俞樾云：『虞舜放殛，即指蒼梧之崩。其意謂舜德衰，為禹所放，故遠狩蒼梧而死。即劉知幾惑經、疑古之見也。史通所引囚堯、偃朱諸說，皆出汲冢，乃王符已有此言，則此說相傳，漢世已有之矣。汪箋引「完廩浚井」以證放殛事，恐非其旨。』○鐸按：古書「殛」或作「極」，書洪範：「鯀則殛死」，多方：「我乃其大罰殛之」，釋文並云：『「殛本作「極」。』蓋極亦流放之義，非謂殺也。汪知此句主語「虞舜」為受事，與下句一律，而不知「完廩浚井」不得謂之「放殛」，則儒家傳統之說惑之也。考「舜偪堯，禹偪舜」，韓非子說疑篇亦嘗言之，此必傳之自古。特漢崇儒術，人莫敢置疑耳。自當取史通疑古篇所引汲冢瑣語以說此。

　　〔二〕哀十一年左傳。

　　〔三〕「況」字舊脫，程本有「況」無「又」。按本書「則又況」數見，今補正。　　〔四〕白虎通辟雍篇云：「其有賢才美質知學者，足以開其心。」　　〔五〕論語。

　　處士不得直其行〔一〕，朝臣不得直其言〔二〕，此俗化之所以敗〔三〕，闇君之所以孤也〔四〕。齊侯之以奪國〔五〕，魯公之以放逐〔六〕，皆敗績厭覆於不暇〔七〕，而用及治乎〔八〕？故德薄者惡聞美行，政亂者惡聞治言，此亡秦之所以誅偶語而坑術士也〔九〕。

　　〔一〕管子問篇云：「處士修行，足以教人。」荀子非十二子篇楊倞註：「處士，不仕者也。」文選鸚鵡賦李善注引風俗通雲「處士者，隱居放言也。」　　〔二〕管子明法篇云：「國無人者，非朝臣之衰也。」淮南子覽冥訓云：「大夫隱道而不言」，高誘註：「隱仁義之道，不正諫直言也。」論語云：「國無道，危行言遜也。」

　　〔三〕漢書董仲舒傳云：「習俗化之變。」貨殖傳云：「傷化敗俗。」

　　〔四〕「闇君」見務本篇注。管子法法篇：「正言直行之士危，則人主孤而毋內。人主孤而毋內，則人臣黨而成群。」　　〔五〕哀十四年左傳。○鐸按：齊簡公不聽諸御鞅之言而為陳恆所弒，亦見史記齊世家、田完世家。

　　〔六〕謂昭公、哀公。程本「以」上並有「所」字，誤。下云：「三代之以覆，列國之以滅。」即其例。亦見本訓篇。史記吳世家云：「商之以興」，蓋此例所本。○鐸按：魯昭公不聽子家駒之言而為孟氏所攻，出奔，死於晉之干侯，見昭二十五年、三十二年左傳及史記魯世家。　　〔七〕襄卅一年左傳子產語。

　　〔八〕○鐸按：「用」讀為「庸」。「庸」猶「何」也，說見經傳釋詞卷三。

　　〔九〕見史記秦始皇本紀。○鐸按：說文：「儒，術士之稱。」

　　今世俗之人，自慢其親而憎人敬之，自簡其親而憎人愛之者不少也〔一〕。豈獨品庶〔二〕，賢材時有焉。鄧通幸於文帝，盡心而不違，吮癰而無

色〔三〕。帝病不樂，從容曰：「天下誰最愛朕者乎？」鄧通欲稱太子之孝，則因對曰：「莫若太子之最愛陛下也。」及太子問疾，帝令吮癰，有難之色，帝不悅而遣太子。既而聞鄧通之常吮癰也，乃慚而怨之。及嗣帝位，遂致通罪而使至於餓死〔四〕。故鄧通其行所以盡心力而無害人〔五〕，其言所以譽太子而昭孝慈也。太子自不能盡其稱，則反結怨而歸咎焉〔六〕。稱人之長，欲彰其孝，且猶為罪，又況明人之短矯世者哉〔七〕？　　〔一〕孝經云：「愛親者不敢惡於人，敬親者不敢慢於人。」○鐸按：漢書谷永傳註：「簡，謂輕慢也。」　　〔二〕說文云：「品，眾庶也。」漢書賈誼傳服賦云：「品庶每生。」史記伯夷傳作「眾庶馮生」。說苑反質篇：『墨子曰：「夫品庶非有心也，以人主為心。」』　　〔三〕方言云：「●，恨也。」●、

正俗字。○鐸按：說文：「吝，恨惜也。」「●」即「吝」之後出加旁字。

　　〔四〕見史記佞幸傳。

　　〔五〕昭十九年左傳云：「盡心力以事君。」「其」字舊脫，依下文例補。

　　〔六〕桓十八年左傳云：「無所歸咎。」　　〔七〕說苑政理篇：『孔子曰：「言人之善者，有所得而無所傷也；言人之惡者，無所得而有所傷也。」』荀子臣道篇云：「言其所長，不稱其所短。」漢書楊王孫傳云：「將以矯世也。」

　　且凡士之所以為賢者，且以其言與行也〔一〕。忠正之言，非徒譽人而已也，必有觸焉；孝子之行，非徒吮癰而已也，必有駁焉〔二〕。然則循行〔三〕論議之士〔四〕，得不遇於嫉妒之名〔五〕，免於刑戮之咎者，蓋其幸者也〔六〕。比干之所以剖心，箕子之所以為奴〔七〕，伯宗之以死〔八〕，]宛之以亡〔九〕。

　　〔一〕王先生云：『「且」字衍。』

　　〔二〕韓非子外儲說左下云：「雖有駁行，必得所利。」詩裳裳者華云：「裳裳者華，或黃或白。」鄭箋：「興明王之德時有駁而不純。」「純駁」注詳實貢篇。」○鐸按：漢書谷永傳：「解偏駁之愛。」註：「駁，不周普也。」

　　〔三〕漢書陳湯傳云：「司隸奏湯無循行」，宋祁曰：『「循」疑當作「修」。』此「循」亦當為「修」。高帝紀：「二年，令舉民年五十以上，有修行能帥眾為善，置以為三老。」行，讀如字。○鐸按：漢北海相景君碑陰：「故循行都昌台邱暹。」金石錄云：「案後漢書百官志注，河南尹官屬有循行一百三十人，而晉書職官志，州縣吏皆有循行。今此碑陰載故吏都昌台邱暹而下十九人，皆作修行。他漢及晉碑數有之，亦與此碑陰所書同。豈循、修字畫相近，遂致訛謬邪？」隸續曰：「循、修二字，隸法只爭一畫。書碑者好奇，所以從省借用。」然則漢官有循行，無修行，而「行」讀去聲。

　　〔四〕漢書諸葛豐傳云：「使論議士譏臣無補，長獲素餐之名。」按漢書百官公卿表，光祿勳屬官有大夫掌論議。龔勝傳：「御史中丞劾奏勝吏二千石，常位大夫，皆幸得給事中，與論議。」漢時多以「論議」稱人，蓋功令有其文。平當傳：「公卿薦當論議通明。」師丹傳：「丞相方進、御史大夫孔光舉丹論議深博。」蕭望之傳：「宣帝察望之經明持重，論議有餘，材任宰相。」楚元王后向傳：「元帝詔河東太守堪資質淑茂，道術通明，論議正直，秉心有常。」傅喜傳：『太后下詔曰：「高武侯喜姿性端

，論議忠直。」』皆據令文言之。息夫躬傳云：「論議亡所避，眾畏其口。」王商傳云：「王鳳顓權，行多驕僭，商論議不能平鳳。鳳知之，亦疏商。」京房傳云：「數以論議為大臣所非。」則此所云「不能免於刑戮」者也。

　　〔五〕史記鄒陽傳云：「不能自免於嫉妒之人。」楚辭九辨云：「何險巇之嫉妒兮！被以不慈之偽名。」或云：此「名」當為「害」。○鐸按：「名」字自可通，不煩改作。

　　〔六〕論語云：「免於刑戮。」又云：「幸而免。」

　　〔七〕史記殷本紀。

　　〔八〕成十五年左傳。○鐸按：晉伯宗好直言，三]譖而殺之。事亦見晉語五。　　〔九〕昭廿七年左傳。○鐸按：楚隙宛直而和，國人說之。費無極譖隙宛，宛自殺。事亦載韓非子內儲說下篇。

　　夫國不乏於妒男也，猶家不乏於妒女也。近古以來，自外及內，其爭功名妒過己者豈希也〔一〕？予以惟兩賢為宜不相害乎〔二〕？然也，范睢絀〔三〕白起，公孫弘抑董仲舒〔四〕，此同朝共君寵祿爭故耶〔五〕？惟殊邦異途利害不干者為可以免乎？然也，孫臏修能於楚〔六〕，龐涓自魏變色，誘以刖之；韓非明治於韓，李斯自秦作思，致而殺之〔七〕。嗟士之相妒豈若此甚乎！此未達於君故受禍邪？惟見知為可以將信乎？然也，京房數與元帝論難，使制考功而選守；晁錯雅為景帝所知〔八〕；使條漢法而不亂〔九〕。夫二子之於君也，可謂見知深而寵愛殊矣，然京房冤死而上曾不知，晁錯既斬而帝乃悔〔一０〕。此材明未足衛身〔一一〕故及難邪〔一二〕？惟大聖為能無累乎？然也，帝乙以義故囚〔一三〕，文王以仁故拘〔一四〕。夫體至行仁義〔一五〕，據南面師尹卿士，且猶不能無難，然則夫子削跡〔一六〕，叔向縲紲〔一七〕，屈原放沈，賈誼貶黜〔一八〕，鐘離廢替〔一九〕，何敞束縛〔二０〕，王章抵罪〔二一〕，平阿斥逐〔二二〕，蓋其輕士者也〔二三〕。

　　〔一〕列女傳魯季敬姜云：「其所與游者，皆過己者也。」

　　〔二〕史記季布傳云：『丁公為項羽逐窘高祖彭城西，短兵接，高祖急，顧丁公曰：「兩賢豈相厄哉？」』○鐸按：此與下「為可以免乎」、「為可以將信乎」、「為能無累乎」，四「乎」字皆說文所謂「語之餘」。晏子春秋諫上篇：「吾為夫婦獄訟之不正乎？則泰士子牛存矣；為社稷宗廟之不享乎？則泰祝子游存矣；為諸侯賓客莫之應乎？則行人子羽存矣；為國家之有餘不足聘乎？則吾子存矣。」四「乎」字用例與此同。今雖標問號，而審辭氣者當知其非疑詞也。

　　〔三〕絀，「詘」之借。

　　〔四〕並見史記。程本「白起」作「白公」。按白公見史記蔡澤傳。

　　〔五〕「爭」字上下有脫字。史記屈原傳云：「上官大夫與之同列。爭寵而心害其能。」隱四年左傳：『石碏云：「寵祿過也。」』

　　〔六〕按史記孫子傳云：「臏生阿、鄄之間。」阿、鄄皆齊邑，見司馬穰苴傳。漢書藝文志兵權謀家亦云：「齊孫子」，而呂氏春秋不二篇高誘注云：「孫臏，楚人，為齊臣。」蓋別有所本。

　　〔七〕並見史記。「治」諸子品節作「法」。按非傳云：「非疾治國不務修明其法制。」○鐸按：邵本亦從品節作「法」，是也。

　　〔八〕史記高祖紀：「雍齒雅不欲屬沛公」，集解：『服虔曰：「雅，故也。」蘇林曰：「雅，素也。」』

　　〔九〕舊無「條」字，品節有「條」無「使」。按「使條」與「使制」對，今補正。漢書刑法志云：「張湯、趙禹之屬條定法令。」循吏傳顏師古註：「凡言條者，一一而疏舉之，若木條然。」

　　〔一０〕並見漢書。

　　〔一一〕詩烝民云：「既明且哲，以保其身。」莊十六年左傳云：「君子謂強鉏不能衛其足。」淮南子繆稱訓云：「世治則以義衛身。」

　　〔一二〕閔二年左傳云：「周公弗從，故及於難。」

　　〔一三〕易干鑿度云：「易之帝乙為成湯，書之帝乙六世王，同名不害以明功。」史記夏本紀云：「夏桀不務德而武，傷百姓，百姓弗堪，乃召湯而囚之夏台。」　　〔一四〕淮南子道應訓：『崇侯虎曰：「周伯昌行仁義而善謀，請圖之。」屈商乃拘文王於羑裡。』事詳史記周本紀。

　　〔一五〕按「至」字疑衍。漢書東方朔傳答客難云：「太公體行仁義。」史記三王世家云：「躬親仁義，體行聖德。」莊子漁父篇云：「孔氏者，性服忠信，身行仁義。」

　　〔一六〕莊子盜跖篇云：「削跡於衛。」　　〔一七〕襄廿一年左傳。　　〔一八〕並見史記。

　　〔一九〕鐘離意也。○鐸按：鐘離意，明帝時為尚書，直言極諫，帝知其誠而不能用，出為魯相。詳後漢書本傳。離騷：「謇朝誶而夕替。」王逸註：「替，廢也。」

　　〔二０〕並見後漢書。○鐸按：敞，和帝時為尚書，數切諫，言諸竇罪過。竇憲等深怨之，出為濟南太傅。後坐事免官。永元十一年復征。常忿疾蔡倫，倫深憾之。元興中，倫奏敞詐病不齋祠廟，抵罪，卒於家。詳本傳。

　　〔二一〕見漢書。○鐸按：章，成帝時為京兆尹，敢直言。王鳳專權，章奏鳳不可用，由是見疑，遂為鳳所陷，死獄中。眾庶冤之。詳本傳及元後傳。

　　〔二二〕平阿侯名仁，王莽諸父。事詳漢書元後傳。

　　〔二三〕疑當作「蓋是其輕者也」。晉書華譚傳云：「仲舒抑於孝武，賈誼失於漢文，蓋復是其輕者耳。」用此例。　　詩云：「無罪無辜，讒口敖敖〔一〕。」「彼人之心，於何不臻〔二〕？」由此觀之，妒媚之攻擊也〔三〕，亦誠工矣！賢聖之居世也，亦誠危矣！

　　〔一〕十月之交。「敖敖」今詩作「囂囂」，釋文引韓詩作「謷謷」。爾雅釋訓云：「敖敖，傲也。」與此合。○鐸按：詩大雅板：「聽我囂囂。」明忠篇亦作「敖敖」。「囂」即「敖」之借，「敖」為「傲」之省。釋文引舍人爾雅註：「謷謷，眾口毀人之貌。」

　　〔二〕菀柳。「不」今詩作「其」。○陳奐詩毛氏傳疏云：『箋云：「彼人，斥幽王也。幽王之心，於何所至乎？言其轉側無常，人不知其所屆。」疑箋所據詩「其」作「不」。』○鐸按：鄭箋詩不專主毛，作「不」者蓋本三家。

　　〔三〕「媚」當作「媢」。說文云：「妒，婦妒夫也。媢，夫妒婦也。」史記五宗世家：「常山憲王王后以妒媢不常侍病。」索隱云：『「媢」鄒氏本作「媚」。』媚、媢字形相近易誤也。黥布傳贊云：「妒媢生患。」顏氏家訓書證篇嘗辨之。○鐸按：隸書「眉」字或作「●」，與「冒」逼似，故妒媢字多訛作「媚」。逸周書皇門篇：「媢夫有邇無遠。」今本「媢」作「媚」，亦其例也。說見讀書雜誌。

　　故所謂賢難也者，非賢難也，免則難也。彼大聖群賢，功成名遂〔一〕，或爵侯伯，或位公卿，尹據天官〔二〕，柬在帝心〔三〕，宿夜侍宴〔四〕，名達而猶有若此〔五〕，則又況乎畎畝佚民、山谷隱士〔六〕，因人乃達，時論乃信者乎〔七〕？此智士所以箝口結舌〔八〕，括囊共默而已者也〔九〕。

　　〔一〕老子文。

　　〔二〕漢書李尋傳云：「充備天官。」詳忠貴篇注。○俞樾云：『

　　「尹」字無義，疑「屍」字之誤。書序：「康王既屍天子，遂誥諸侯。」此用「屍」字，即本書序文也。明闇篇：「尹其職而策不出於己。」「尹」字亦當為「屍」。』

　　〔三〕論語。「柬」今作「簡」。

　　〔四〕管子禁藏篇云：「宿夜不出。」按「宿」當作「●」。說文云：「●，早敬也。●，亦古文●，從人、●。宿從此。」詩有駜云：「夙夜在公，在公載燕。」漢書嚴助傳云：「助侍燕從容。」「宴」與「燕」通。

　　〔五〕王先生云：『「名達」下有脫字。』繼培按：論衡藝增篇：『詩云：「鶴鳴九皋，聲聞於天。」言鶴鳴九折之澤，聲猶聞於天，以喻君子修德窮僻，名猶達朝廷也。』「名達」亦謂「名達朝廷」矣。

　　〔六〕漢書梅福傳云：「隱士不顯，佚民不舉。」莊子刻意篇云：「此山谷之士。」

　　〔七〕「時」義與「時其亡」之「時」同。○鐸按：時、待古字通。易歸妹九四：「遲歸有時」，隱七年穀梁傳注引作「遲歸有待」，是「時」即「待」也。

　　〔八〕莊子田子方篇云：「口鉗而不欲言。」史記袁盎傳，盎說絳侯曰：「君今自閉鉗天下之口」，漢書盎傳作「箝」。五行志又云：「臣畏刑而拑口。」箝、拑與「鉗」同。顏師古注並云：「爾也。」鄧析子轉辭篇云：「左右結舌。」漢書李尋傳云：「智者結舌。」杜周傳，杜業上書云：「尚書近臣皆結舌杜口。」○鐸按：箋「盎說絳侯」，當作「盎說丞相申屠嘉」。周書芮良夫篇云：「賢智箝口。」箋所引皆非其朔。

　　〔九〕易坤六四：「括囊，無咎無譽。」「共」讀為「拱」。漢書鮑宣傳云：「以拱默尸祿為智。」後漢書左雄傳云：「方今公卿以下，類多拱默。」

　　且閭閻凡品〔一〕，何獨識哉？苟望塵剽聲而巳矣〔二〕。觀其論也，非能本閨

之行跡〔三〕，察臧否之虛實也〔四〕；直以面譽我者為智〔五〕，諂諛己者為仁〔六〕，處奸利者為行〔七〕，竊祿位者為賢爾〔八〕。豈復知孝悌之原，忠正之直〔九〕，綱紀之化，〔一０〕本途之歸哉？此鮑焦所以立枯於道左〔一一〕，徐衍所以自沈於滄海者也〔一二〕。

　　〔一〕說文云：「閭，裡門也。閻，裡中門也。」漢書武帝子戾太子傳云：「江充布衣之人，閭閻之隸臣耳。」

　　〔二〕後漢書馬融傳云：「羌胡百里望塵，千里聽聲。」「剽」舊作「僄」。按交際篇云：「苟剽聲以群諛。」今據改。漢書朱博傳云：「耳剽日久」，顏師古註：「剽，劫也，猶言行聽也。」　　〔三〕「

」蓋「閤」之誤。爾雅釋宮云：「宮中之門謂之闈，其小者謂之閨。小閨謂之合。」淮南子主術訓云：「責之以閨合之禮，奧窔之閒。」史記汲黯傳云：「黯多病，臥閨合內，不出。」漢書司馬遷傳答任安書云：「身直為閨合之臣。」循吏文翁傳云：「使傳教令，出入閨合。」顏師古註：「閨合，內中小門也。」閨合行跡，猶雲「門內之行」也。漢書嚴朱吾邱主父徐嚴終王賈傳贊云：「察其行跡。」

　　〔四〕詩抑云：「未知臧否。」　　〔五〕大戴禮文王官人篇云：「面譽者不忠。」

　　〔六〕孟子云：「與讒諂面諛之人居。」

　　〔七〕漢書張蒼傳云：「蒼任人為中候，大為奸利。」貢禹傳云：「謂居官而致富者為雄桀，處奸而得利者為壯士。」○鐸按：今人謂有能為「行」，蓋古語之遺也。

　　〔八〕周禮太宰：「八則治都鄙，四曰祿位以馭其士。」大戴禮曾子立事篇云：「無益而厚受祿，竊也。」論語云：「臧文仲其竊位者與？」文子上仁篇：『老子曰：「不以德貴，竊位也。」』後漢書杜詩傳云：「久竊祿位。」

　　〔九〕「直」疑「真」。○鐸按：「直」疑「

」之壞。

　　〔一０〕詩棫樸云：「綱紀四方。」

　　〔一一〕說苑雜言篇云：「鮑焦抱木而立枯。」事見韓詩外傳一。○鐸按：亦見新序節士篇。

　　〔一二〕漢書鄒陽傳上吳王書云：「徐衍負石入海」，服虔曰：「周之末世人也。」　　諺曰：「一犬吠形，百犬吠聲〔一〕。」世之疾此固久矣哉〔二〕！吾傷世之不察真偽之情也，故設虛義以喻其心曰：今觀宰司之取士也，有似於司原之佃也〔三〕。昔有司原氏者，燎獵中野〔四〕。鹿斯東奔〔五〕，司原縱噪之〔六〕。西方之眾有逐狶者〔七〕，聞司原之噪也，競舉音而和之〔八〕。司原聞音之眾，則反輟己之逐而往伏焉，遇夫俗惡之狶〔九〕。司原喜，而自以獲白瑞珍禽也〔一０〕，盡芻豢單囷倉以養之〔一一〕。豕俛仰嚘咿〔一二〕，為作容聲，司原愈益珍之。居無何〔一三〕，烈風興而澤雨作〔一四〕，灌巨豕而惡〔一五〕塗渝〔一六〕，逐駭懼〔一七〕，真聲出，乃知是家之艾猳爾〔一八〕。此隨聲逐響之過也，眾遇之未赴〔一九〕信焉。

　　〔一〕風俗通正失篇言淮南王事云：「後人吠聲，遂傳行耳。」又怪神篇言李君神事云：「目痛小疾，亦行自癒。眾犬吠聲，因盲者得視，遠近翕赫。」晉書傅玄後咸傳云：「一犬吠形，群犬吠聲。」皆本此諺。

　　〔二〕論語云：「久矣哉，由之行詐也！」

　　〔三〕襄四年左傳虞箴云：「獸臣司原。」易繫辭下傳云：「以佃以漁」，釋文引馬融註：「取獸曰佃。」

　　〔四〕爾雅釋天云：「宵田為燎」，郭註：「即今夜獵載爐照也。」「燎」與「獠」通。○鐸按：詩魏風伐檀箋：「宵田曰獵」，即本爾雅，是「燎」即「獵」也。

　　〔五〕詩小弁云：「鹿斯之奔。」○鐸按：斯，語助也。說見經傳釋詞。

　　〔六〕御覽八百卅二作「從而噪之」。鄭語云：「王使婦人不幃而噪之」，韋昭註：「噪，讙呼。」

　　〔七〕方言云：「豬，南楚謂之豨。」「狶」與「豨」同。

　　〔八〕楚辭離騷王逸註：「競，並也。」

　　〔九〕王先生云：『「俗惡」當作「浴堊」。堊，白土也。豕浴於堊則色白，故司原誤以為白瑞。及澤雨灌豕，堊塗渝敗，乃復艾豭之本質耳。』

　　〔一０〕御覽九百十四引白虎通云：「禽者何？鳥獸之總名，明為人所禽制。」

　　〔一一〕楚語云：「芻豢幾何？」韋昭註：「草養曰芻，谷養曰豢。」呂氏春秋仲秋紀高誘註：「圓曰囷，方曰倉。」○鐸按：漢書谷永傳師古註：「殫，盡也。音單。」盡、單互文。

　　〔一二〕後漢書文苑傳趙壹賦云：「伊優北堂上」，章懷註：「伊優，屈曲佞媚之貌。」「嚘咿」與「伊優」同。○鐸按：「嚘咿」蓋如後世所書「嚘呦」，鳴聲也。

　　〔一三〕漢書陳平傳云：「居無何」，顏師古註：『「無何」猶言「無幾時」。』

　　〔一四〕王先生云：『「澤」疑「淫」。』繼培按：說苑辨物篇，越裳氏譯曰：「久矣，天之無烈風淫雨！」○鐸按：「澤雨」蓋謂山澤猝發之雨，非必字訛。

　　〔一五〕「惡」當作「堊」。

　　〔一六〕○鐸按：爾雅釋言：「渝，變也。」說文：「渝，變污也。」下文「風雨之變」即承此言。　　〔一七〕王先生云：『「逐」當為「豕」。』　　〔一八〕定十四年左傳云：「盍歸我艾豭？」說文云：「豭，牡豕也。」「猳」與「豭」同。

　　〔一九〕「赴」疑「足」。○鐸按：說文：「赴，趨也。」史記伯夷列傳：「趨舍有時」，朱駿聲說文通訓定聲謂「趨」借為「取」。「赴信」猶言「取信」耳。

　　今世主之於士也，目見賢則不敢用，耳聞賢則恨不及〔一〕。雖自有知也，猶不能取，必更待群司之所舉〔二〕，則亦懼失麟鹿而獲艾猳〔三〕。奈何其不分者也？未遇〔四〕風雨〔五〕之變者〔六〕故也。俾使一朝奇政兩集〔七〕，則險隘之徒〔八〕，闒茸之質〔九〕，亦將別矣。

　　〔一〕鬼谷子內揵篇云：「日進前而不御，遙聞聲而相思。」

　　〔二〕漢書韋賢傳，韋孟諫詩云：「明明群司。」

　　〔三〕說文：「麟，大牝鹿也。」

　　〔四〕「遇」舊作「過」，據程本改。

　　〔五〕「雨」字舊脫。

　　〔六〕「者」字疑衍。○鐸按：涉上「者」字而衍。

　　〔七〕「兩」當作「雨」。論衡定賢篇云：「文墨兩集」，誤與此同，其自紀篇云：「筆瀧漉而雨集。」「雨集」本孟子。　　〔八〕楚辭離騷云：「惟黨人之愉樂兮，路幽昧以險隘。」

　　〔九〕史記賈誼傳云：「闒茸尊顯。」

　　夫眾小朋黨而固位〔一〕，讒妒群吠齧賢〔二〕，為禍敗也豈希〔三〕？三代之以覆，列國之以滅〔四〕，後人猶不能革〔五〕，此萬官所以屢失守〔六〕，而天命數靡常者也〔七〕。詩云：「國既卒斬，何用不監〔八〕！」嗚呼！時君俗主〔九〕不此察也。

　　〔一〕漢書楚元王傳劉向封事云：「眾小在位，而從邪議，歙歙相是，而背君子。」又云：「朋黨比周，稱譽者登進，忤恨者誅傷。」翟方進傳云：「內求人主微指，以固其位。」

　　〔二〕楚辭懷沙云：「邑犬群吠兮，吠所怪也。誹駿疑傑兮，固庸態也。」晏子春秋問上云：『人有酤酒者，為器甚潔清，置表甚長，而酒酸不售。問之裡人其故，裡人云：「公之狗猛，人挈器而入，且酤公酒，狗迎而噬之，此酒所以酸而不售也。」夫國亦有猛狗，用事者是也。有道術之士，欲干萬乘之主，而用事者迎而齕之，此亦國之猛狗也。』「齕」韓詩外傳七作「齧」。

　　〔三〕晉語云：「禍敗無已。」

　　〔四〕管子五輔篇云：「暴王之所以失國家，危社稷，覆宗廟，滅於天下，非失人者，未之嘗聞。」　　〔五〕襄十四年左傳云：「失則革之」，杜註：「革，更也。」晏子春秋諫上云：「行不能革。」

　　〔六〕楚語觀射父云：「五物之官，陪屬萬，為萬官。」又云：「失其官守。」

　　〔七〕詩文王云：「天命靡常。」

　　〔八〕節南山。

　　〔九〕漢書藝文志論諸子云：「時君世主，好惡殊方。」呂氏春秋異寶篇云：「其主俗主也」，高誘註：「俗主，不肖凡君。」

　　國之所以治者君明也，其所以亂者君闇也。君之所以明者兼聽也〔二〕，其〔三〕所以闇者偏信也〔四〕。是故人君通必兼聽〔五〕，則聖日廣矣；庸說偏信〔六〕，則愚日甚矣〔七〕。詩云：「先民有言，詢於芻蕘〔八〕。」

　　〔一〕○鐸按：為國者兼聽則明，偏信則闇，為此文大旨。而援古立論，要在懲秦二世之所以亡，故推原明之所起，闇之所生而為篇。

　　〔二〕管子明法解云：「明主者兼聽獨斷。」漢書梅福傳云：「博覽兼聽，謀及疏賤，令深者不隱，遠者不塞，所謂辟四門，明四目也。」

　　〔三〕「其」字舊脫，據治要補。　　〔四〕荀子不苟篇云：「公生明，偏生闇。」

　　〔五〕「必」疑當作「心」。僖二年穀梁傳云：「宮之奇達心而懦」，新序善謀篇作「通心」。王先生云：『「必」疑「聰」，以下「通四聰」證之。』○鐸按：王說近是。蓋「聰」字漫漶，惟存右旁之「心」，又誤為「必」耳。

　　〔六〕趙策：『馮忌曰：「言而不稱師，是庸說也。」』王先生云：『「說」疑「讒」，以下「靖言庸回」證之。』○鐸按：「說」字似不誤。潛嘆篇：「反徒信亂臣之說。」「說」即「讒言」也。

　　〔七〕「愚」舊作「過」，據治要改。管子君臣上篇云：「夫民別而聽之則愚，合而聽之則聖。」史記袁盎傳：『盎謂申屠嘉曰：「上日聞所不聞，明所不知，日益聖智。君今自閉鉗天下之口，而日益愚。」』亦聖、愚並舉之證。　　〔八〕板。○鐸按：荀子大略篇、說苑尊賢篇並引此詩以證博問博謀。

　　夫堯、舜之治，辟四門，明四目，通四聰〔一〕，是以天下輻湊而聖無不照〔二〕；故共、鯀之徒弗能塞也，靖言庸回弗能惑也〔三〕。秦之二世，務隱藏己〔四〕，而斷百僚〔五〕，隔捐〔六〕疏賤〔七〕而信趙高，是以聽塞於貴重之臣〔八〕，明蔽於驕妒之人〔九〕，故天下潰叛，弗得聞也〔一０〕。皆高所殺〔一一〕，莫敢言之。周章至戲乃始駭，閻樂進勸乃後悔，不亦晚矣〔一二〕！故人君〔

　　一三〕兼聽納下，則貴臣不得誣，而遠人不得欺也〔一四〕；慢賤信貴，則朝廷讜言無以至〔一五〕，而潔士奉身伏罪於野矣〔一六〕。

　　〔一〕書堯典。「通」舊作「達」，據治要改。史記五帝紀述尚書作「通」，漢書王莽傳同。韓詩外傳六亦云：「牧者所以開四目，通四聰。」漢書晁錯傳云：「近者獻其明，遠者通厥聰。」亦用尚書文。

　　〔二〕管子九守主明云：「目貴明，耳貴聰，心貴智。以天下之目視，則無不見也；以天下之耳聽，則無不聞也；以天下之心慮，則無不知也。輻湊並進，則明不塞矣。」「照」舊作「昭」，據治要改。獨斷云：「皇者煌也；盛德煌煌，無所不照。」

　　〔三〕並見書堯典。「靖」今書作「靜」。漢書王尊傳、論衡恢國篇並與此同。○鐸按：吳志陸抗傳亦作「靖」，靖、靜同聲通用。

　　〔四〕鄧析子無厚篇云：「君者藏形匿影，群下無私。」

　　〔五〕書皋陶謨云：「百僚師師。」

　　〔六〕「捐」舊作「損」。○俞樾云：『「隔」之與「捐」，義亦不倫。疑當作「限」。思賢篇曰：「限隔九州」，此雲「隔限」，彼雲「限隔」，其義一也。「限」與「損」字形微似，因而致誤。』

　　〔七〕管子明法解云：「疏遠鬲閉而不得聞。」「鬲」即「隔」之省。

　　〔八〕韓非子孤憤篇云：「智術能法之士用，則貴重之臣必在繩之外矣。」

　　〔九〕漢書谷永傳云：「抑遠驕妒之寵。」

　　〔一０〕漢書賈捐之傳云：「天下潰畔，禍卒在於二世之末。」賈山傳云：「天下已潰，而莫之告。」　　〔一一〕治要作「皆知高殺」，並有脫誤。

　　〔一二〕「矣」治要作「乎」。事見史記秦始皇紀。

　　〔一三〕「故人君」三字舊脫，據治要補。

　　〔一四〕管子明法解云：「明主者兼聽獨斷，多其門戶，群臣之道，下得明上，賤得言貴，故奸人不敢欺。」

　　〔一五〕「言」字舊空，據程本補。孟子：「禹聞善言則拜」，趙岐注引尚書曰：「禹拜讜言。」今書皋陶謨作「昌言」。漢書敘傳：「今日復聞讜言」，顏師古註：「讜言，善言也。」○鐸按：「讜」即「昌」之後出形聲字。

　　〔一六〕「矣」字舊空，據程本補。襄廿六年左傳云：「義則進，否則奉身而退。」

　　夫朝臣所以統理〔一〕，而多比周則法亂〔二〕；賢人所〔三〕以奉己，而隱遯伏野則君孤。法亂君孤〔四〕而能存者，未之嘗有也〔五〕。是故明君蒞眾〔六〕，務下言以昭外，敬納卑賤以誘賢也。〔七〕其無詎言，未必言者之盡可用也，乃懼距無用而讓有用也〔八〕；其無慢賤，未必其人盡賢也，乃懼慢不肖而絕賢望也。是故聖王表小以厲大〔九〕，賞鄙以招賢，然後良士集於朝〔一０〕，下情達於君也〔一一〕。故上無遺失之策〔一二〕，官無亂法之臣。此君民之所利，而奸佞之所患也。

　　〔一〕漢書孔光傳策云：「丞相者，朕之股肱，所與共承宗廟，統理海內。」薛宣傳云：「御史大夫，內承本朝之風化，外佐丞相統理天下。」

　　〔二〕舊無「法」字，按文義當有，下雲「官無亂法之臣」可證。管子任法篇云：「群黨比周以立其私，請謁任舉以亂公法。」王先生云：『「多」當是「朋」字之誤，下脫「黨」字。』○鐸按：實貢篇：「是以舉世多黨而用私。」「多」亦「朋」字之誤。隸書「朋」字作「●」，故與「多」相亂。

　　〔三〕「所」字舊空，據程本。○鐸按：述古堂景宋寫本亦有「所」字。

　　〔四〕以上四字舊脫。

　　〔五〕管子明法解云：「法廢而私行，則人主孤特而獨立，人臣群黨而成朋，如此則主弱而臣強，此之謂亂國。」

　　〔六〕易明夷象曰：「君子以蒞眾。」

　　〔七〕治要「言」上有「之」字，「昭外」下有「也」字，疑衍。「昭」當作「照」。王先生云：『「納」字當在「務」字下，「昭」當作「招」，觀下「無距言」、「無慢賤」平列可見。』○鐸按：下文又言「賞鄙以招賢」，王說是。

　　〔八〕晏子春秋諫下云：「天下者，非用一士之言也。固有受而不用，惡有拒而不受者哉？」「距」與「拒」通。新書大政下篇云：「古聖王君子不素距人。」「乃懼」以下十字舊脫，據治要補。「讓」與「攘」通。曲禮：「左右攘辟」，鄭註：「攘，卻也。」

　　〔九〕「表」舊作「責」，據治要改。新書大政下篇云：「聖王選舉也，以為表也。」

　　〔一０〕書秦誓云：「番番良士。」

　　〔一一〕管子明法篇云：「下情求不上通，謂之塞。」

　　〔一二〕文子自然篇云：「因循任下，責成而不勞，謀無失策，舉無過事。」史記主父偃傳云：「謀無遺策。」　　昔張祿一見而穰侯免〔一〕，袁絲進說而周

黜〔二〕。是以當塗之人〔三〕，恆嫉正直之士〔四〕，得一介言於君〔五〕以矯其邪也〔六〕，故上〔七〕飾偽辭以障〔八〕主心〔九〕，下設威權以固士民〔一０〕。趙高亂政，恐惡聞上，乃豫要二世曰：「屢見群臣眾議政事則黷，黷且示短，不若藏己獨斷，神且尊嚴。天子稱朕，固但聞名〔一一〕。」二世於是乃深自幽隱，獨進趙高。趙高入稱好言以說主，出倚詔令以自尊。天下魚爛〔一二〕，相帥叛秦。趙高恐懼，歸惡於君，乃使閻樂責而殺〔一三〕，願一見高不能而死〔一四〕。

　　〔一〕見史記范睢傳。○鐸按：張祿，魏辯士范睢所更名。穰侯即魏冉，秦昭王母宣太后異母弟，相秦。昭王四十一年，聽范睢說而逐穰侯。事亦詳秦策三。

　　〔二〕見史記袁盎傳。「

」與「勃」同。　　〔三〕「當塗之人」見韓非子孤憤篇。孟子：「當路於齊」，趙注云：「得當仕路。」「當塗」猶言「當路」。

　　〔四〕詩小明云：「正直是與。」

　　〔五〕春秋繁露楚莊王篇云：「介以一言曰：王者必改制。」按「介」之言「間」也。漢書杜周後欽傳云：「毋使范睢之徒得間其說。」

　　〔六〕文選長笛賦李善注引蒼頡篇云：「矯，正也。」

　　〔七〕「上」字舊脫。　　〔八〕「障」舊作「彰」。　　〔九〕漢書董仲舒傳云：「百官皆飾空言虛辭。」　　〔一０〕秦策：『范睢曰：「臣聞善為國者，內固其威，而外重其權。」』　　〔一一〕○鐸按：「固」亦「但」也。言但聞名，不使人見也。史記秦始皇紀作「固不聞聲」。索隱云：『一作「固聞聲」，言天子常居禁中，聞其聲耳，不見其形也。』李斯傳記高之言曰：「天子所以貴者，但以聞聲，群臣莫得見其面。」是「固」即「但」也。漢書王尊傳：「天下皆言王勇，顧但負貴，安能勇？」「固但」與「顧但」同。參讀書雜誌王念孫說。

　　〔一二〕史記秦始皇紀後班固論云：「何決不可復壅，魚爛不可復全。」按「魚爛」本僖十九年公羊傳。

　　〔一三〕「殺」下當脫「之」字。

　　〔一四〕見史記秦始皇紀及李斯傳。

　　夫田常囚簡公〔一〕，踔齒懸泯王〔二〕，二世亦既聞之矣。然猶復襲其敗跡者〔三〕何也？過在於不納卿士之箴規〔四〕，不受民氓之謠言〔五〕，自以己賢於簡、愍，而趙高賢〔六〕於二臣也。故國已亂而上不知，禍既作而下不救〔七〕。此非眾共棄君，乃君以眾命系趙高，病自絕於民也〔八〕。

　　〔一〕田常即陳恆。事見哀十四年左傳。○鐸按：賢難篇：「齊侯之以奪國」，即此事。亦見史記齊世家、田完世家。

　　〔二〕秦策：『范睢曰：「淖齒管齊之權，縮閔王之筋，懸之廟梁，宿昔而死。」』事詳齊策。踔、淖，愍、閔古字俱通用。史記田完世家作愍王。

　　〔三〕韓非子南面篇云：「襲亂之跡。」　　〔四〕周語云：「師箴，近臣盡規。」　　〔五〕晉語云：「風聽臚言於市，辨祅祥於謠。」後漢書蔡邕傳云：「令三公謠言奏事」，章懷注引漢官儀曰：「三公聽采長吏臧否，人所疾苦，條奏之，是為舉謠言者也。」劉陶傳云：「聽民庶之謠吟。」

　　〔六〕以上三字舊脫。

　　〔七〕「救」舊作「殺」。

　　〔八〕書西伯戡黎云：「惟王淫戲用自絕。」

　　後末世之君危何知之哉〔一〕？舜曰：「予違，汝弼。汝無面從，退有後言〔二〕。」故治〔三〕國之道，勸之使諫，宣之使言〔四〕，然後君明察而治情通矣。

　　〔一〕文有脫誤。○鐸按：此句與賢難篇「且閭閻凡品何獨識哉？」同為更端以起下之辭，疑當作「後末世之君何危之知哉？」言末世之君何知拒諫之危也。傳寫誤倒，遂不可讀。

　　〔二〕書皋陶謨。

　　〔三〕「治」字舊脫，據治要補。

　　〔四〕周語：『邵公曰：「為民者宣之使言。」』

　　且凡驕臣之好隱賢也〔一〕，既患其正義以繩己矣〔二〕，又恥居上位而明不及下，尹其職而策不出於己〔三〕。是以]宛得眾而子常殺之〔四〕，屈原得君而椒、蘭構讒〔五〕，耿壽建常平而嚴延妒其謀〔六〕，陳湯殺郅支而匡衡挍其功〔七〕。

　　〔一〕漢書谷永傳云：「驕臣悍妾。」孟子云：「進不隱賢。」○鐸按：此「隱賢」謂隱蔽賢人。

　　〔二〕史記商君傳云：「日繩秦之貴公子。」

　　〔三〕治要載崔實政論云：「其達者或矜名嫉能，恥善策不從己出，則舞筆奮辭以破其義，寡不勝眾，遂見屏棄。」○俞樾謂「尹」當為「屍」，詳賢難篇「尹據天官」注。○鐸按：下篇云：「群僚師尹，咸有典司，各居其職。」疑此「尹」字當作「居」。

　　〔四〕昭廿七年左傳。○鐸按：已見賢難篇。　　〔五〕「構」舊作「挺」，據治要改。新序節士篇云：「屈原者，名平，楚之同姓大夫，有博通之知，清潔之行，懷王用之。秦欲吞滅諸侯，並兼天下，屈原為楚東使於齊以結

黨。秦國患之，乃使張儀之楚，貨楚貴臣上官大夫、靳尚之屬，上及令尹子蘭、司馬子椒，內賂夫人鄭袖，共譖屈原。屈原遂放於外，乃作離騷。」漢書揚雄傳反離騷云：「靈修既信椒、蘭之唼佞兮！」蘇林曰：「椒、蘭，令尹子椒、子蘭也。」按史記屈原傳不載子椒。

　　〔六〕見漢書酷吏嚴延年傳。○鐸按：耿壽昌、嚴延年各節一字。

　　〔七〕見漢書陳湯傳。「挍」舊作「捄」，據治要改。○俞樾云：『「捄」字無義。汪改作「挍」，義亦迂曲。疑本是「佼」字。淮南覽冥訓：「鳳凰之翔至德也，雷霆不作，風雨不興，川谷不澹，草木不搖，而燕雀佼之，以為不能與之爭於宇宙之間。」「佼」蓋輕慢之意。上文云：「赤螭、青虯之遊冀州也，蛇

輕之，以為不能與之爭於江海之中。」一雲「輕之」，一雲「佼之」，是「佼」與「輕」同。「佼其功」即「輕其功」也。「挍」乃「佼」之誤，「捄」又「挍」之誤耳。』○鐸按：捄、挍並當讀為「撓」。撓，屈也。撓其功，謂屈辭以減其功耳。湯傳云：「匡衡以湯擅興師矯制，如復加爵土，則後奉使者爭欲乘危，徼幸生事於蠻夷。為國招難，漸不可開。」明非「輕其功」之謂。撓、挍古音同部，與「捄」音亦相近。蓋求諸聲則得，求之形則遠矣。　　由此觀之，處位卑賤而欲效善於君，則必先與寵人為讎矣〔一〕。乘舊寵沮之於內〔二〕，而己接賤〔三〕欲自信於外，此〔四〕思善之君，願忠之士，所以雖並生一世，憂心相皦，而終不得遇者也。〔五〕

　　〔一〕「矣」字據治要補。韓非子八說篇云：「治國是非不以術斷，而決於寵人，則臣下輕君而重於寵人矣。」

　　〔二〕「乘」舊作「恃」，據治要改。按「乘」猶「恃」也。考績篇云：「富者乘其才力。」　　〔三〕舊無「而己」二字，據治要補。按「接」當作「疏」，「疏」誤為「跡」，又轉誤為「接」也。韓非子孤憤篇云：「處勢卑賤，無黨孤特。夫以疏賤與近愛信爭，其數不勝也。」此文本之。漢書趙充國傳：「疏捕山間虜」，顏師古註：『「疏」字本作「跡」，言尋跡而捕之。』亦疏、跡相誤之證。

　　〔四〕「此」字據治要補。　　〔五〕「皦」疑「噭」。禮記曲禮鄭註：「噭，號呼之聲也。」王先生云：「皦，明白之貌。」○鐸按：汪說近是。 

　　凡南面之大務，莫急於知賢〔二〕；知賢之近途，莫急於考功。功誠考則治亂暴而明〔三〕，善惡信則直〔四〕賢不得見障蔽〔五〕，而佞巧不得竄其奸矣〔六〕。　　〔一〕○鐸按：虞書曰：「三載考績，三考黜陟幽明。」白虎通考黜篇云：「所以三歲一考績何？三年有成，故於是賞有功，黜不肖。」東漢政俗陵夷，黜陟不當，故節信探其本意而申論之。　　〔二〕漢書谷永傳云：「王事之綱紀，南面之急務。」

　　〔三〕谷永傳云：「治天下者，尊賢考功則治，簡賢違功則亂。」○鐸按：廣雅釋詁四：「襮，表也。」暴、襮聲近而義同。

　　〔四〕「直」疑「真」。　　〔五〕漢書李尋傳云：「忠直進，不蔽障。」

　　〔六〕呂氏春秋審分覽云：「諂諛詖賊巧佞之人，無所竄其奸。」高誘註：『「竄」猶「容」也。』○鐸按：字林：「竄，逃也。」此謂佞巧之人不得逃其奸耳。　　夫劍不試則利鈍闇，弓不試則勁撓誣，鷹不試則巧拙惑，馬不試則良駑疑〔一〕。此四者之有相紛也，由不考試故得然也。今群臣之不試也，其禍非直止於誣、闇、疑、惑而已，又必致於怠慢之節焉。〔二〕設如家人有五子十孫，父母不察精

，則勤力者懈弛，而惰慢者遂非也〔三〕，耗業破家之道也〔四〕。父子兄弟，一門之計，猶有若此，則又況乎群臣總猥治公事者哉〔五〕？傳曰：「善惡無彰，何以沮勸〔六〕？」是故大人不考功〔七〕，則子孫惰而家破窮；官長不考功〔八〕，則吏怠傲而奸宄興〔九〕；帝王不考功，則直〔一０〕賢抑而□偽勝〔一一〕。故書曰：「三載考績，黜陟幽明〔一二〕。」蓋所以昭賢愚而勸能否也。

　　〔一〕韓非子顯學篇云：「授車就駕而觀其末塗，則臧獲不疑駑良。」藝文類聚五十七引班固擬連珠云：「臣聞馬伏皁而不用，則駑與良而為群；士齊僚而不職，則賢與愚而不分。」○鐸按：顯學篇上文云：「水擊鵠雁，陸斷駒馬，則臧獲不疑鈍利。」此文並本之。呂氏春秋知度篇：「義則終為天下撓」，高註：「撓，弱也。」利鈍、勁撓、巧拙、良駑並兩字對舉。

　　〔二〕荀子君道篇：「百吏官人無怠慢之事。」漢書薛宣傳冊免宣云：「有司法君領職解嫚，開謾欺之路。」

　　〔三〕漢書疏廣傳：『廣云：「顧自有舊田廬，令子孫勤力其中，足以共衣食，與凡人齊。今復增益之，以為贏餘，但教子孫怠墮耳。」』賈山傳云：「臣恐朝廷之解弛，百官之墮於事也。諸侯聞之，又必怠於政矣」，顏師古註：『「解」讀為「懈」。』佞幸董賢傳哀帝策免丁明云：「將軍遂非不改。」按「也」字疑當作「此」，屬下句讀。

　　〔四〕舊無「破」字，不成句。按下云：「子孫惰而家破窮」，今據補。漢書嚴助傳云：「破家散業。」

　　〔五〕禮記月令云：「寒氣總至」，鄭註：『「總」猶「猥卒」。』按「總猥」猶離騷言「總總」也。詩瞻卬云：「婦無公事。」

　　〔六〕襄廿七年左傳。「善惡」作「賞罰」，「彰」作「章」。○鐸按：孔疏云：「罰有罪所以止人為惡，賞有功所以勸人為善。」此蓋以義易其文，非左氏之舊。

　　〔七〕史記刺客傳云：『嚴仲子奉黃金百鎰，前為聶政母壽，曰：「將為大人麤

之費。」』正義引韋昭云：『古者名男子為丈夫，尊父嫗為大人。漢書宣元六王傳：「王遇大人益解，為大人乞骸去。」大人，憲王外祖母。古詩：「三日斷五匹，大人故言遲」是也。』繼培按：後漢書黨錮傳：『范滂白母曰：「惟大人割不忍之恩。」』亦稱母為大人。然此本為父母通稱，說苑建本篇：『曾皙擊曾子仆地，有頃蘇，進曰：「曩者參得罪於大人。」』史記高祖紀：『奉玉卮，起為太上皇壽曰：「始大人常以臣無賴，不能治產業。」』越世家：『陶朱公長男曰：「家有長子曰家督，今弟有罪，大人不遣，乃遣少弟。」』漢書疏廣傳：『兄子受曰：「從大人議。」即日父子俱移病。』後漢書馬援傳：『援嘗有疾，梁松來候之，獨拜床下。援不答。鬆去後，諸子問曰：「梁伯孫帝婿，貴重朝廷，公卿以下，莫不憚之，大人奈何獨不為禮？」』馮緄傳：『父煥為幽州刺史，怨者詐作璽書譴責煥，賜以歐刀。煥欲自殺，緄止煥曰：「大人在州，志欲去惡，實無他故，必是凶人妄詐。」』朱暉傳云：『張堪卒，暉聞其妻子貧困，乃自往候視，厚賑贍之。暉少子頡怪而問曰：「大人不與堪為友，平生未曾相聞，子孫竊怪之。」』崔駰後實傳：『實從兄烈問其子鈞曰：「吾居三公，於議者何如？」鈞曰：「大人少有英稱，歷位卿守，論者不謂不當為三公。」』傅燮傳：『子干進諫曰：「國家昏亂，遂令大人不容於朝。」』皇甫嵩傳：『從子酈說嵩曰：「能安危定傾者，惟大人與董卓耳。」』列女傳：『鮑宣妻曰：「大人以先生修德守約，故使賤妾侍執巾櫛。」』是皆以「大人」稱其父及父之兄弟，非獨父嫗也。○鐸按：古者大人之稱，施於父母伯叔，說亦見陔余叢考卷三十七。

　　〔八〕漢書武帝紀元朔元年詔曰：「二千石官長紀綱人倫」，顏師古註：「謂郡之守尉，縣之令長。」

　　〔九〕孟子云：「般樂怠傲。」書堯典云：「寇賊奸宄。」釋名釋言語云：「奸，奸也，言奸正法也。宄，佹也，佹易常正也。」

　　〔一０〕「直」疑「真」。

　　〔一一〕空格程本作「詐」。漢書景帝紀後二年詔曰：「或詐偽為吏」，臣瓚曰：「律所謂矯枉以為吏者也。」

　　〔一二〕堯典。○鐸按：此以「幽明」屬上讀，與尚書大傳、漢書谷永傳同，今文說也。

　　聖王之建百官也，皆以承天治地，牧養萬民者也〔一〕。是故有號者必稱於〔二〕典〔三〕，名理者必效於實〔四〕，則官無廢職，位無非人〔五〕。夫守相令長，效在治民〔六〕；州牧刺史，在憲聰明〔七〕；九卿分職，以佐三公〔八〕；三公總統，典和陰陽〔九〕：皆當考治以效實為王休者也〔一０〕。侍中、大夫、博士、議郎，〔一一〕以言語為職，諫諍為官〔一二〕，及選茂才〔一三〕、孝廉〔一四〕、賢良方正〔一五〕、惇樸〔一六〕、有道〔一七〕、明經〔一八〕、寬博〔一九〕、武猛〔二０〕、治劇〔二一〕，此皆名自命而號自定〔二二〕，群臣所當盡情竭慮稱君詔也。

　　〔一〕「牧」舊作「物」。按「牧養」本管子問篇。形勢解云：「主牧萬民。」漢書宣帝紀本始元年詔：「郡國二千石，謹牧養民而風德化。」

　　〔二〕「於」字舊脫。

　　〔三〕春秋繁露深察名號篇云：「號為天子者，宜視天如父，事天以孝道也。號為諸侯者，宜謹視所候，奉之天子也。號為大夫者，宜厚其忠信，敦其禮義，使善大於匹夫之義足以化也。士者，事也。民者，暝也。士不及化，可使守事從上而已。五號自讚，各有分；分中委曲，曲有名；名眾於號，號其大全。名也者，名其別離分散也。」按「典名」二字疑倒。

　　〔四〕六韜舉賢篇：『文王曰：「舉賢奈何？」太公曰：「將相分職，而各以官名舉人，按名督實，選才考能，令實當其名。名當其實，則得舉賢之道也。」』　　〔五〕漢書成帝紀鴻嘉二年詔曰：「古之選賢，傅納以言，明試以功，故官無廢事，下無逸民。」翼奉傳云：「有司各敬其事，在位莫非其人。」　　〔六〕續漢書百官志云：「每郡置太守，每縣邑道大者置令，其次置長。侯國令長為相。」注云：「皆掌治民。」

　　〔七〕百官志云：「每州刺史一人。」註：「武帝初置刺史，成帝更為牧，建武十八年復為刺史。」漢書朱博傳云：『何武為大司空，與丞相方進共奏言：「古選諸侯賢者以為州伯，書曰：咨十有二牧，所以廣聰明燭幽隱也。今部刺史居牧伯之位，秉一州之統，選第大吏，所薦位高至九卿，所惡立退，任重職大。」』按「憲」疑「悉」之誤。於定國傳云：「永執綱紀，務悉聰明。」王嘉傳云：「公卿股肱，莫能悉心務聰明。」顏師古註：「悉，盡也。務聰明者，廣視聽也。」

　　〔八〕百官志：「太常、光祿勳、衛尉、太僕、廷尉、大鴻臚、宗正、大司農、少府，皆卿一人。太尉、司徒、司空，皆公一人。」說苑臣術篇云：「九卿者，所以參三公也。」

　　〔九〕漢書丙吉傳云：「三公典調和陰陽。」陳平傳云：「宰相者，上佐天子理陰陽，順四時，下遂萬物之宜，外填撫四夷諸侯，內親附百姓，使卿大夫各得任其職也。」

　　〔一０〕詩江漢云：「對揚王休。」○俞樾云：『此言自守相令長至三公，皆當考績以效實而進退之，賢則任用，不賢則罷斥。「王休」二字借用五行王相休囚之說，亦因上文言「三公典和陰陽」，故即從陰陽五行為說也。淮南子地形篇：「木壯，水老，水生，金囚，土死。」無「王休」之文。太玄玄數篇：「五行用事者王，王所生相，故王廢。勝王囚王，所勝死。」其文有「王」無「休」。然論衡難歲篇云：「立春，艮王，震相，巽胎，離沒，坤死，兌囚，干廢，坎休。」則東漢時固已有此說。自王而相，而胎，而死，而囚，而廢，而休，故此文即用「王休」二字以寓進賢退不肖之意。汪箋引詩「王休」釋之，未得其義。相列篇：「五色之見，王廢有時。」彼雲「王廢」，此雲「王休」，其義一也。』

　　〔一一〕侍中屬少府，博士屬太常，大夫、議郎屬光祿勳。

　　〔一二〕漢書鮑宣傳云：「官以諫爭為職，不敢不竭愚。」

　　〔一三〕漢舊儀云：「刺史舉民有茂才者移名丞相，丞相考召，取明經一科，明律令一科，能治劇一科。」按「茂才」本稱「秀才」，後漢避光武帝諱改之。　　〔一四〕漢書武帝紀：「元光元年，初令郡國舉孝廉。」

　　〔一五〕文帝紀二年詔：「舉賢良方正能直言極諫者」，為此科之始。

　　〔一六〕下作「惇厚」。後漢書左周黃列傳論二科並列，以為中興後所增。按漢書元帝紀：「永光元年，詔舉質樸惇厚遜讓有行者，光祿歲以此科第郎、從官。」後漢書吳佑傳注引漢官儀稱「光祿四行，惇厚、質樸、遜讓、節儉」是也。成帝紀永始三年又云：「舉惇樸遜讓有行義者。」平帝紀元始元年：「舉惇厚能直言者。」後漢書獨行譙玄傳亦作「惇樸」，則惇樸、惇厚非有二事，且亦不始於東京矣。○鐸按：惇、敦同音，朴、厚同義，亦知為一事二名也。

　　〔一七〕後漢書安帝紀：「建光元年，令舉有道之士。」按「永初元年，詔舉賢良方正有道術之士，明政術，達古今，能直言極諫者。」「五年，詔舉賢良方正有道術，達於政化，能直言極諫之士。」「有道」即「有道術者」。

　　〔一八〕見上。

　　〔一九〕後漢書章帝紀：「建初元年，初舉孝廉、郎中寬博有謀，任典城者，以補長、相。」

　　〔二０〕後漢書安帝紀：「建光元年，詔舉武猛堪將帥者。」按漢書武帝紀：「元延元年，詔北邊二十二郡舉勇猛知兵法者。」即「武猛」也。

　　〔二一〕見上。　　〔二二〕史記晉世家：『師服曰「名，自命也；物，自定也」。』春秋繁露有深察名號篇。

　　今則不然，令長守相不思立功〔一〕，貪殘專恣〔二〕，不奉法令，侵冤小民〔三〕。州司不治，令遠詣闕上書訟訴〔四〕。尚書不以責三公〔五〕，三公不以讓州郡〔六〕，州郡不以討縣邑〔七〕，是以兇殘狡猾〔八〕易相冤也。侍中、博士諫議之官，或處位歷年，終無進賢嫉惡拾遺補闕之語〔九〕，而貶黜之憂〔一０〕。群僚舉士者，或以頑魯應茂才〔一一〕，以桀逆應至孝〔一二〕，以貪饕應廉吏〔一三〕，以狡猾應方正，以諛諂應直言，以輕薄應惇厚〔一四〕，以空虛應有道〔一五〕，以嚚闇應明經〔一六〕，以殘酷應寬博，以怯弱應武猛，以愚頑應治劇，名實不相副〔一七〕，求貢不相稱。〔一八〕富者乘其材力〔一九〕，貴者阻其勢要〔二０〕，以錢多為賢，以剛強為上〔二一〕。凡在位所以多非其人，而官聽所以數亂荒也〔二二〕。

　　〔一〕漢書郊祀志：『太誓曰：「正稽古立功立事，可以永年，丕天之大律。」』

　　〔二〕漢書鮑宣傳云：「公卿守相，貪殘成化。」楚元王傳劉向云：「尹氏世卿而專恣。」又云：「二世委任趙高，專權自恣。」

　　〔三〕漢書百官公卿表顏師古注引漢官典職儀云：「刺史以六條問事」，其二條云：「二千石不奉詔書，遵承典制，倍公向私，旁詔守利，侵漁百姓，聚歛為奸。」王莽傳云：「州牧數存問，勿令有侵冤。」　　〔四〕漢書於定國傳云：「民多冤結，州郡不理，連上書者交於闕廷。」後漢書質帝紀本初元年詔云：「頃者，州郡輕慢憲防，競逞殘暴，造設科條，陷入無罪，至令守闕訴訟，前後不絕。」

　　〔五〕百官志尚書屬少府。後漢書虞詡傳：『詡謂諸尚書曰：「小人有怨，不遠千里，斷髮刻肌，詣闕告訴，而不為理，豈臣下之義？」』

　　〔六〕說文云：「讓，相責讓。」

　　〔七〕說文云：「討，治也。」

　　〔八〕昭廿六年左傳云：「無助狡猾。」按漢時劾奏有雲「狡猾」者，蓋律令文也。漢書陳湯傳：「弘農太守張匡坐臧百萬以上，狡猾不道。」翟方進傳：「劾紅陽侯立懷奸邪，亂朝政，欲傾誤要主上，狡猾不道。」韓延壽傳：「公卿皆以延壽前既無狀，後復誣愬典法大臣，欲以解罪，狡猾不道。」王尊傳：「五官掾張輔系獄，數日死，盡得其狡猾不道，百萬奸臧。」孫寶傳：「劾奏立、尚懷奸罔上，狡猾不道。」宣帝子淮陽憲王傳：「房漏洩省中語，博兄弟詿誤諸侯王，誹謗政治，狡猾不道。」皆其事也。　　〔九〕藝文類聚四十八引應劭漢官云：「侍中便繁左右，與帝升降，卒思近對，拾遺補闕，百僚之中，莫密於茲。」漢書司馬遷傳云：「不能拾遺補闕。」

　　〔一０〕漢書韋賢后玄成傳云：「自傷貶黜父爵。」詩蓼莪鄭箋：『　　「之」猶「是」也。』○鐸按：論語為政篇：「父母唯其疾之憂」，句法同。

　　〔一一〕論衡命祿篇云：「頑魯而典城。」

　　〔一二〕後漢書安帝紀：「永初五年，詔舉至孝與眾卓異者。」桓帝紀延熹二年詔曰：「桀逆梟夷。」孔融傳云：「劉表桀逆放恣。」按說文云：「傑，傲也。●，不順也。」「桀逆」即「傑●」假借字。

　　〔一三〕說文云：「饕，貪也。」文子上義篇云：「貪饕多欲之人，殘賊天下。」○鐸按：賈子道術篇：「反廉為貪。」　　〔一四〕漢書酷吏尹賞傳云：「輕薄少年。」

　　〔一五〕論衡量知篇云：「空虛無德。」後漢書第五倫傳云：「以空虛之質，當輔弼之任。」

　　〔一六〕「闇」當作「瘖」。晉語：『胥臣曰：「嚚瘖不可使言。」』韋昭註：「口不道忠信之言為嚚。瘖，不能言者。」○鐸按：淮南子泰族訓「既瘖且聾」，文子符言篇「瘖」作「闇」，古字通用，不煩改作。　　〔一七〕漢書王莽傳云：「名實不副。」

　　〔一八〕抱朴子審舉篇云：『靈、獻之世，台閣失選用於上，州郡輕貢舉於下，故時人語曰：「舉秀才，不知書；察孝廉，父別居。寒素清白濁如泥，高第良將怯如雞。」』觀節信所言，則非獨靈、獻時為然矣。

　　〔一九〕「材」當作「財」。漢書貨殖傳序云：「以財力相君。」

　　〔二０〕呂氏春秋誠廉篇高誘註：「阻，依也。」○鐸按：阻、乘皆「恃」也。隱四年左傳：「夫州吁阻兵而安忍。」文選西徵賦注引杜注云：「阻，恃也。」「乘」字已見上篇。

　　〔二一〕漢書貢禹傳云：『俗皆曰：「何以孝悌為？財多而光榮。何以禮義為？史書而仕宦。何以謹慎為？勇猛而臨官。」故黥劓而髡鉗者，猶復攘臂為政於世，行雖犬彘，家富埶足，目指氣使，是為賢耳。』　　〔二二〕王侍郎云：『「官聽」疑是「官職」。』繼培按：作「職」是也。上云：「官無廢職，位無非人」，此承其文言之。漢書景帝紀後二年詔曰：「其令二千石各修其職。不事官職耗亂者，丞相以聞，請其罪。」於定國傳云：「二千石選舉不實，是以在位多不任職。」又云：「勉察郡國守相群牧非其人者。」後漢書和帝紀永元五年詔曰：「在位不以選舉為憂，督察不以發覺為負，非獨州郡也。是以庶官多非其人，下民被奸邪之傷。」史記夏本紀云：「非其人居其官，是謂亂天事。」　　古者諸侯貢士，一適謂之好德，載適謂之尚賢，三適謂之有功，則加之賞。其不貢士也，一則黜爵，載則黜地，三黜則爵土俱畢。附下罔上者死，附上罔下者〔一〕刑，與聞國政而無益於民者斥，在上位而不能進賢者逐〔二〕。其受事而重選舉，審名實而取〔三〕賞罰也如此。故能別賢愚而獲多士〔四〕，成教化而安民氓〔五〕。三代〔六〕於世，皆致太平。聖漢踐祚〔七〕，載祀四八，而猶未者〔八〕，教不假〔九〕而功不考，賞罰稽而赦贖數也。諺曰：「曲木惡直繩，重罰惡明證〔一０〕。」此群臣所以樂總猥而惡考功也。

　　〔一〕以上六字舊脫。　　〔二〕「古者諸侯」以下本武帝元朔元年有司奏議，見漢書本紀，事詳尚書大傳。「附下罔上」四語，說苑臣術篇以為泰誓文，「斥」作「退」。○鐸按：此尚書大傳說泰誓之文，說苑題泰誓者，語有省略耳。後漢書左周黃傳論：「古者諸侯歲貢士，進賢受土賞，非賢貶爵土。」亦本大傳。　　〔三〕「取」疑「嚴」。

　　〔四〕詩文王云：「濟濟多士。」

　　〔五〕漢書董仲舒傳云：「古者修教訓之官，務以德善化民。今世廢而不修，民以故棄行誼而死財利。」　　〔六〕「代」舊作「有」。

　　〔七〕「祚」當作「阼」。大戴禮有武王踐阼篇。○鐸按：曹騰碑：「踐胙之初。」胙、祚同字，是祚、阼亦可通用。　　〔八〕「未者」舊作「者末」。按新書數寧篇云：「然又未也者」，語與此同。

　　〔九〕「假」當作「修」。○鐸按：假，至也。亦可通。

　　〔一０〕鹽鐵論鹽鐵針石篇云：『語曰：「五盜執一良人，枉木惡直繩。」』申韓篇云：「曲木惡直繩，奸邪惡正法。」韓非子有度篇云：「繩直而枉木斲。」

　　夫聖人為天口，賢人為聖譯〔一〕。是故聖人之言，天之心也。賢者之所說，聖人之意也。先師京君〔二〕，科察考功〔三〕，以遺賢俊〔四〕，太平之基，必自此始〔五〕，無為之化，必自此來也。〔六〕

　　〔一〕「譯」疑當作「鐸」。法言學行篇云：「天之道不在仲尼乎！仲尼，駕說者也，不在茲儒乎！如將復駕其所說，則莫若使諸儒金口而木舌。」金口木舌，鐸也。論語云：「天將以夫子為木鐸」，皇疏云：「鐸用銅鐵為之。若行武教，則用銅鐵為舌。若行文教，則用木舌，謂之木鐸。」○俞樾云：『說文：「譯，傳譯四夷之言者。」天無言而聖人代之言，故曰「為天口」。聖人之言，人不易曉，而賢者為通其指趣，故曰「為聖譯」。「譯」字不誤。』○鐸按：下文「賢者之所說，聖人之意也」，正釋「聖譯」二字，則「譯」為「傳譯」明矣。　　〔二〕漢書楚元王傳劉歆移書太常博士云：「至孝武皇帝，然後鄒、魯、梁、趙頗有詩、禮、春秋先師。」顏師古註：「前學之師也。」眭孟傳稱「先師董仲舒」，此其例也。

　　〔三〕漢書京房傳云：「房奏考功課吏法」，晉灼曰：「令丞尉治一縣，崇教化亡犯法者輒遷。有盜賊滿三日不覺者，則尉事也。令覺之，自除，二尉負其罪。率相準如此法。」　　〔四〕漢書元帝紀初元元年詔曰：「延登賢俊。」

　　〔五〕毛詩南山有台序云：「得賢，則能為邦家立太平之基矣。」

　　〔六〕詩卷阿鄭箋云：『孔子曰：「無為而治者，其舜也與？恭己正南面而已。」言任賢故逸也。』○鐸按：「化」疑本作「治」，唐人避高宗李治諱改，愛日篇：「治國之日舒以長」，本傳作「化國」，是其例。基、始、治、來韻。

　　是故世主不循考功而思太平，此猶欲捨規矩而為方圓〔一〕，無舟楫而欲濟大水〔二〕，雖或雲縱〔三〕，然不知循其慮度之易且速也〔四〕。群僚師尹，咸有典司〔五〕，各居其職，以責其效；百郡千縣，各因其前，以謀其後；辭言應對，各緣其文，以□〔六〕其實，則奉職不解〔七〕，而陳言者不得誣矣〔八〕。書云：「賦納以言，明試以功，車服以庸，誰能不讓？誰能不敬應〔九〕？」此堯、舜所以養黎民而致時雍也〔一０〕。

　　〔一〕「欲」字當在「為」上。管子法法篇云：「倍法而治，是廢規矩而正方圓也。」韓非子奸劫弒臣篇云：「若無規矩而欲為方圓也，必不幾矣。」　　〔二〕管子七法篇云：「不明於計數而欲舉大事，猶無舟楫而欲經於水險也。」商子弱民篇云：「濟大川而無船楫。」　　〔三〕「縱」疑「從」。○鐸按：縱、從古字通。小爾雅廣言云：「從，遂也。」

　　〔四〕「知」當作「如」。文選王褒四子講德論云：「膺騰撇波而濟水，不如乘舟之逸也；沖蒙涉田而能致遠，未若遵塗之疾也。」此意與彼同。

　　〔五〕文選班固西都賦云：「各有典司。」

　　〔六〕空格程本作「核」。　　〔七〕解，讀為「懈」。

　　〔八〕韓非子主道篇云：「群臣陳其言，君以其言授其事，以事責其功。功當其事，事當其言則賞；功不當其事，事不當其言則誅。明君之道，臣不陳言而不當。」備內篇云：「偶三五之驗，以責陳言之實，執後以應前，按法以治眾，眾端以參觀。」

　　〔九〕書皋陶謨。今書「賦」作「敷」，「試」作「庶」。僖廿七年左傳趙衰引夏書與此同。「能」今並作「敢」，無下「誰」字。○鐸按：今書作「敷納以言，明庶以功」，乃梅賾改本，說詳劉文淇春秋左氏傳舊註疏證。

　　〔一０〕書堯典。○鐸按：書云：「黎民於變時雍。」漢書成帝紀陽朔元年詔引「變」作「蕃」。應劭曰：「黎，眾也。時，是也。雍，和也。言眾民於是變化，用是大和也。」洪亮吉尚書今古文註疏云：『潛夫論以「養」釋「蕃」，雲「致時雍」，疑又以「時」為「時代」之「時」。』 

　　國之所以存者治也，其所以亡者亂也。人君莫不好治而惡亂，樂存而畏亡。然嘗觀上記〔二〕，近古以來，亡代有三，穢國不數〔三〕，夫何故哉〔四〕？察其敗，皆由君常好其所亂，而惡其所治；憎其所以存，而愛其所以亡〔五〕。是故〔六〕雖相去百世，縣年一紀〔七〕，限隔九州〔八〕，殊俗千里〔九〕，然其亡征敗跡〔一０〕，若重規襲矩〔一一〕，稽節合符〔一二〕。故曰：雖有堯、舜之美，必考於周頌〔一三〕；雖有桀、紂之惡，必譏於版、蕩〔一四〕。殷鑑不遠，在夏後之世〔一五〕。

　　〔一〕○鐸按：春秋以降，迄於漢世，分封同姓，不量能而授官，故亡國敗家相續，此望治者所以思得賢材共相舉救者也。故以「思賢」命篇。

　　〔二〕呂氏春秋務本篇云：「嘗試觀上古記」：高誘註：「上古記，上世古書也。」

　　〔三〕「穢」當作「滅」。賢難篇云：「三代之以覆，列國之以滅。」滅、穢字形相近。漢書食貨志：「彭吳穿穢貊、朝鮮」，史記平準書作「彭吳賈滅朝鮮」，誤正類此。呂氏春秋安死篇云：「亡國不可勝數」，高誘註：「不可勝數，亡國多也。」○鐸按：此「數」字讀去聲。「不數」即「無數」，與「有三」對。史記張釋之馮唐傳讚：「不偏不黨，不黨不偏」，即書洪範「無偏無黨，無黨無偏」。襄三年左傳引商書：「無偏無黨」，新序雜事一作「不偏不黨」。周語上：「是以事行而不悖」，潛嘆篇作「事行而無敗」。是「不」與「無」同也。此書無、不多互用，汪偶未照耳。

　　〔四〕「故」字舊脫，據治要補。

　　〔五〕治要「以」作「與」，「亂」、「治」上並有「以」字。「惡」舊作「忘」，據治要改。漢書董仲舒傳云：「人君莫不欲安存而惡危亡，然而政亂國危者甚眾，所任者非其人，而所繇者非其道，是以政日以僕滅也。」

　　〔六〕「故」字據治要補。

　　〔七〕續漢書律歷志劉昭注引樂協圖征云：「天元以甲子朔旦冬至，日月起於牽牛之初，右行二十八宿，以考王者終始。或盡一其曆數，或不能盡一，以四千五百六十為紀，甲寅窮。」宋均註：『「紀」即「元」也。四千五百六十者，五行相代一終之大數也。王者即位，或過其統，或不盡其數，故一共以四千五百六十為甲寅之終也。王者起必易元，故不復沿前而終言之也。』

　　〔八〕新語道基篇云：「九州絕隔。」

　　〔九〕晏子春秋問上云：「古者百里而異習，千里而殊俗。」

　　〔一０〕韓非子有亡征篇。○鐸按：「敗跡」已見明闇篇。

　　〔一一〕爾雅釋山郭璞註：『「襲」亦「重」。』○鐸按：襲、疊古音同部，今習用「疊」字。　　〔一二〕孟子云：「若合符節。」禮記儒行鄭註：『「稽」猶「合」也。』

　　〔一三〕荀子非相篇云：「欲知上世，則審周道。」淮南子精神訓高誘註：「考，觀也。」○鐸按：舊說周頌為周室成功致太平之詩，故曰「必考於周頌」。

　　〔一四〕並詩大雅。「版」今作「板」，爾雅釋訓作「版」。禮記玉藻鄭註：『「幾」猶「察」也。」「譏」與「幾」同。○鐸按：管子小匡篇：「關市幾而不正」，即孟子公孫丑上篇「關譏而不征」，是「譏」與「幾」同也。

　　〔一五〕詩蕩。

　　夫與死人同病者，不可生也；與亡國同行者，不可存也〔一〕。豈虛言哉〔二〕！何以知人之〔三〕且病也？以其不嗜食也。何以知國之將亂也？以其不嗜賢也〔四〕。是故病家之廚〔五〕，非無嘉饌也，乃其人弗之能食，故遂於死也。亂國之官，非無賢人也，其君弗之能任，故遂於亡也〔六〕。夫生梁〔七〕，旨酒甘醪，所以養生也〔八〕，而病人惡之，以為不若菽麥糠糟欲清者〔九〕，此其將死之候也。尊賢任能，信忠納諫，所以為安也，而闇君惡之，以為不若奸佞闒茸讒諛之〔一０〕言者〔一一〕，此其將亡之徵也〔一二〕。老子曰：「夫唯病病，是以不病。」易稱「其亡其亡，繫於苞桑。〔一三〕」是故養壽之士，先病服藥；養世之君，先亂任賢，是以身常安而國永永也〔一四〕。

　　〔一〕韓非子孤憤篇文。○鐸按：淮南子說山訓：「與死者同病，難為良醫；與亡國同道，難與為謀。」亦此義。　　〔二〕老子云：「古之所謂曲則全者，豈虛言哉！」

　　〔三〕「之」字舊脫。

　　〔四〕文子微明篇云：「人之將疾也，必先不甘魚肉之味；國之將亡也，必先惡忠臣之語。」○鐸按：且、將一聲之轉，故互其文。

　　〔五〕說文云：「廚，庖屋也。」

　　〔六〕兩「於」字治要無。按定四年左傳云：「若楚之遂亡，君之土也。」荀子正論篇云：「國雖不安，不至於廢易遂亡謂之君。」說苑建本篇云：「民怨其上，不遂亡者，未之有也。」齊策：『蘇秦曰：「中山，千乘之國也，而敵萬乘之國三，再戰比勝，此用兵之上節也。然而國遂亡。」』皆「遂亡」連文之證。○鐸按：箋所引諸書「遂」字，或為語詞，或與「墜」同，而皆不足以說此。「於」猶「以」也。韓非子解老篇：「慈，於戰則勝，以守則固。」老子「於」作「以」。「於死」、「於亡」猶言「以之死」、「以之亡」耳。治要無兩「於」字，蓋不得其義而妄刪，不足據也。

　　〔七〕爾雅釋言釋文引字林云：「

，飯食也。」玉篇以「

」為俗「飯」字。「生飯」未詳。鹽鐵論散不足篇云：「豆羹白飯，綦膾熟肉。」「生飯」或「白飯」之誤。○鐸按：生、白形音俱遠，無緣致誤。實貢篇云：「夫說粱飯食肉。」與此同謂美食也。若白飯則何美之有？

　　〔八〕莊子有養生主篇。淮南子泰族訓云：「肥肌膚，充腸腹，供嗜欲，養生之末也。」

　　〔九〕「欲」當作「飲」。楚辭招魂云：「挫糟凍飲，酎清涼些。」王逸註：「凍，冰也。」○鐸按：「清」疑當作「凊」，謂「寒水」也。蔡邕為陳留縣上孝子狀：「臣為設食，但用麥飯寒水。」箋引招魂「挫糟凍飲」，則又以美食當惡食矣。莊子人間世：「爨無慾清之人。」釋文：「清，七性反。」字當作凊。　　〔一０〕「之」字舊脫。

　　〔一一〕漢書李尋傳云：「諸闒茸佞?，抱虛求進。」　　〔一二〕舊脫「也」字，據何本補。治要載尹文子曰：「凡國之將存亡有六征。」韓非子亡征篇云：「亡征者，非曰必亡，言其可亡也。」　　〔一三〕否九五。　　〔一四〕兩「永」字有誤。程本作「國脈永」。按「脈」字疑非是。素問四氣調神大論云：「聖人不治已病，治未病；不治已亂，治未亂。」淮南子說山訓云：「良醫者，常治無病之病，故無病。聖人者，常治無患之患，故無患。」○俞樾云：『上「永」字不誤，下「永」字乃「●」之誤。●，古文「保」字，見說文。「身常安」與「國永保」，兩文相對。

　　上醫醫國，其次下醫醫疾〔一〕。夫人治國，固治身之象〔二〕。疾者身之病，亂者國之病也。身之病待醫而愈，國之亂待賢而治。〔三〕治身有黃帝之術〔四〕，治世有孔子之經〔五〕。然病不癒而亂不治者，非〔六〕針石之法誤〔七〕，而五經之言誣也，乃因〔八〕之者非其人。苟非其人〔九〕，則規不圓而矩不方，繩不直而准不平〔一０〕，鑽燧不得火〔一一〕，鼓石不下金〔一二〕，驅馬不可以追速，進舟不可以涉水也〔一三〕。凡此八者，天之張道〔一四〕，有形見物，苟非其人，猶尚無功，則又況乎懷道術以撫民氓，乘六龍以御天心者哉〔一五〕？

　　〔一〕「下醫」二字衍。晉語：『醫和曰：「上醫醫國，其次疾人。」』○鐸按：晉語「人」字衍，「醫」字蒙上省。此文「醫」字不省。

　　〔二〕呂氏春秋審分覽云：「夫治身與治國，一理之術也。」後漢書崔駰後實傳政論云：「為國之法，有似理身。」　　〔三〕韓詩外傳三：「傳曰：太平之時，無瘖、聾、跛、眇、尪蹇、侏儒、短折，父不哭子，兄不哭弟，道無襁負之遺育，然各以其序終者，賢醫之用也。故安止平正。除疾之道無他焉，用賢而已矣。」　　〔四〕漢書藝文志：「醫經：黃帝內經十八卷，外經三十七卷。」

　　〔五〕白虎通五經篇云：「孔子定五經，以行其道。」

　　〔六〕「非」舊作「唯」。

　　〔七〕「針石」治要作「灸針」。素問血氣形志篇云：「形樂志苦，病生於脈，治之以灸刺。形苦志樂，病生於肉，治之以針石。」八正神明論：「凡刺之法，必候日月星辰四時八正之氣。氣定乃刺之。」

　　〔八〕「因」疑「用」。　　〔九〕易繫辭下傳云：「苟非其人，道不虛行。」

　　〔一０〕呂氏春秋分職篇云：「為圓必以規，為方必以矩，為平直必以準繩。」

　　〔一一〕說文云：「●，陽●也。」論語云：「鑽燧改火。」「燧」與「●」同。○鐸按：禮記內則鄭注所謂「木燧」是也。

　　〔一二〕論衡量知篇云：「銅錫未采，在眾石之間。工師鑿掘，爐橐鑄鑠乃成器。未更鑄橐，名曰積石。積石與彼路畔之瓦、山間之礫一實也。」昭廿九年左傳云：「遂賦晉國一鼓鐵，以鑄刑鼎」，杜註：「令晉國各出功力，共鼓石為鐵」，疏云：「冶石為鐵。用橐扇火，動橐謂之鼓。」　　〔一三〕「驅馬」、「進舟」舊作「金馬」、「土舟」，據治要改。鑽、鼓，驅、進同類。○鐸按：驅馬、進舟並行之疾者，不得其人而用之，則不可追速涉水，作金馬、土舟，則非其指。治要是也。

　　〔一四〕「張」謂「張著」。漢書王莽傳云：「事勢張見。」○鐸按：張、章同音，而義亦近，周語：「其飾彌章」，韋註：「章，著也。」

　　〔一五〕易干彖曰：「時乘六龍以御天。」

　　夫治世不得真賢，譬猶治疾不得真藥也〔一〕。治疾當得〔二〕真人參〔三〕，反得支羅服〔四〕；當得麥門冬，反得烝穬麥〔五〕。己而不識真〔六〕，合而服之〔七〕，病以侵劇〔八〕，不自知為人所欺也。乃反謂方不誠而藥皆無益於療病〔九〕，因棄後藥而弗敢飲〔一０〕，而便〔一一〕求巫覡者，雖死可也〔一二〕。人君求賢，下應以鄙，與直不以枉。己不引真，受猥官之〔一三〕，國以侵亂，不自知為下所欺也。乃反謂經不信而賢皆無益於救亂，因廢真賢不復求進〔一四〕，更任俗吏〔一五〕，雖滅亡可也〔一六〕。三代以下，皆以支羅服、烝穬麥合藥，病日痁而遂死也〔一七〕。

　　〔一〕「真藥」舊作「良醫」，據治要、意林改。御覽數引並同。○鐸按：「治世」御覽數引作「理世」，避唐諱改。

　　〔二〕「得」字舊脫，據何本補。○鐸按：御覽七三九、九九一引並有「得」字。

　　〔三〕說文云：「

，人

，藥艸，出上黨。」「參」為「

」之借。

　　〔四〕意林及御覽七百卅九、九百九十一「羅服」字皆從艹作，無「支」字。御覽九百八十引正論云：「理世不得真賢，猶治病無真藥。當用人參，反得蘿菔根。」「支蘿菔」即「蘿菔根」也。

　　〔五〕「得」字舊脫，據御覽七百卅九補。「穬」舊作「橫」，按證類本草六引陶隱居云：「根似穬麥，故名麥門冬。」今據改，下同。

　　〔六〕王先生云：『「而」字衍。』繼培按：「而」字非衍，勸將篇云：「己而不能以稱明詔」，是其例。○鐸按：汪說是也。而、乃古同聲而通用。史記淮陰侯傳：「相君之背，貴乃不可言。」漢書蒯通傳「乃」作「而」，是其證。說見經傳釋詞。　　〔七〕墨子非攻中篇云：「今有醫於此，和合其祝藥之於天下之有病者而藥之。」周禮：「疾，醫以五味、五穀、五藥養其病」，鄭註：「其治合之齊，則存乎神農、子儀之術雲。」釋文：「合，如字，又音合。」

　　〔八〕說文云：「侵：漸進也。」漢書哀帝紀贊云：「即位痿痺，末年寢劇。」王莽傳云：「太師王舜，自莽篡位後，病痿寢劇死。」顏師古注並云：「寢，漸也。」寢、侵義通。史丹傳云：「上疾稍侵」，師古註：「稍侵，言漸篤也。」又云：『上因納謂丹曰：「吾病寢加。」』師古註：「寢，漸也。」藝文志論醫經云：「拙者失理，以愈為劇。」揚雄傳註：『鄭氏云：「劇，甚也。」』

　　〔九〕舊脫「療」字，據御覽七百卅九補。說文云：「●，治也。或從作療。」

　　〔一０〕「而弗敢飲」御覽作「弗敢復飲」。

　　〔一一〕「便」御覽作「更」。○鐸按：下文「更任俗吏」，則作「更」是。

　　〔一二〕楚語云：「民之精爽不攜貳者，則明神降之。在男曰覡，在女曰巫。」史記扁鵲傳云：「信巫不信醫，六不治也。」素問五藏別論云：「拘於鬼神者，不可與言至德；惡於針石者，不可與言至巧。病不許治者，病必不治。」新語資質篇云：「衛人有病將死者，扁鵲至其家，欲為治之。病者之父退而不用，乃使靈巫求福請合，對扁鵲而祝。病者卒死，靈巫不能治也。」

　　〔一三〕「與真」以下文有脫誤。王先生云：「大意言人君求賢與直，下應以鄙與枉，己不識真，猥受官之耳。傎倒脫誤，遂不可讀。」繼培按：此即漢書董仲舒傳所云「賢不肖渾殽，未得其真」也。○俞樾云：『「與」讀為「舉」，古字通用。周官師氏職：「王舉則從」，故書「舉」為「與」，是其證也。「與直」即「舉直」也。「不」字乃「下」字之誤，「以」字上又脫「應」字，當作「與直，下應以枉」，與上句「求賢，下應以鄙」相對成義。』又云：『「引」字乃「別」字之誤。「己不別真，受猥官之」，與上文說治疾曰「己不識真，合而服之」文義一律。「受猥官之」四字亦疑有誤，但莫可訂正耳。』○鐸按：「受」當為「授」，與下文「不量其材而受之官」誤同。「偎」即「偎諸侯」，續漢書百官志：「舊列侯奉朝請在長安者，位次三公。中興以來，唯以功德賜位特直者，次車騎將軍；賜位朝廷侯，次五校尉；賜位侍祠侯，次大夫。其餘以肺腑及公主子孫奉祠墓於京都者，亦隨時見會，位在博士、議郎下。」劉昭注引胡廣制度曰：「是為偎諸侯。」字亦作「隈」，後漢書鄧禹傳章懷注引漢官儀云：「其次下土小國侯，以肺腑親、公主子孫奉墳墓於京師，亦隨時朝見，是為隈諸侯者也。」劉攽曰：『「隈」當作「偎」，事在獨斷。』賈子制不定篇：「特賴其尚幼倫、猥之數也。」（建本作「倫暖」，潭本作「倫●」，「倫」字不誤。盧本作「偷猥」，「猥」字不誤）洪頤

讀書叢錄謂漢官儀有隈諸侯，「猥」與「隈」同。唐仁壽亦云：「倫、猥即謂倫侯及猥諸侯。」孫詒讓札迻七破例引之，嘆其至確，而劉師培賈子新書斠補亦引續漢志以證之。然則此文「受猥官之」，正謂授猥諸侯而官之。下文云：「皇后兄弟，主婿外孫，年雖童妙，未脫桎梏，由藉此官職，功不加民，澤不被下，而取侯。」即承此文而申述之，是其明證矣。　　〔一四〕呂氏春秋疑似篇云：「惑於似士者，而失於真士。」

　　〔一五〕以上文例之，當作「而更任俗吏者」。漢書賈誼傳云：「移風易俗，使天下回心而鄉道，類非俗吏之所能為也。」

　　〔一六〕管子八觀篇云：「離本國，徙都邑，亡也。有者異姓，滅也。」

　　〔一七〕小爾雅廣名云：「疾甚謂之阽。」「痁」與「阽」同。

　　書曰：「人之有能，使循其行，國乃其昌〔一〕。」是故先王為官擇人〔二〕，必得其材〔三〕，功加於民〔四〕德稱其位〔五〕，人謀鬼謀，百姓與能〔六〕，務順以動天地如此〔七〕。三代開國建侯〔八〕，所以傳嗣百世〔九〕，歷載千數者也〔一０〕。

　　〔一〕書洪範。今書作「人之有能有為，使羞其行，而邦其昌」。史記宋世家「邦」亦作「國」，避高祖諱也。「循」當作「修」。修、羞聲相涉而誤。藝文類聚六十二引後漢李尤雲台銘云：「人修其行，而國其昌。」其證也。○鐸按：桂馥札朴七亦云：『潛夫論引書「使羞其行」，「羞」作「循」。案此無義可尋，蓋「羞」以聲誤為「修」，又因修、循形近誤為「循」耳。』又按羞、修古字通，儀禮鄉飲酒禮：「乃羞無算爵」，禮記鄉飲酒義作「修爵無數」，是其例。　　〔二〕書呂刑云：「在今爾安百姓，何擇非人？」○鐸按：本政篇引此經而說之云：「安其人者，必先審擇其人。故國家存亡之本，治亂之機，在於明選而已矣。」

　　〔三〕淮南子泰族訓云：「英俊豪傑，各以小大之材處其位，得其宜。」

　　〔四〕「民」舊作「人」，據治要改。

　　〔五〕荀子富國篇云：「德必稱位。」　　〔六〕易繫辭下傳。

　　〔七〕繫辭上傳云：「言行，君子之所以動天地也。」

　　〔八〕「三代」忠貴篇作「五代」。本傳注云：「謂唐、虞、夏、商、周也。」易屯初九：「利建侯。」師上六：「開國承家。」

　　〔九〕治要「傳」上有「能」字。○鐸按：當據補。

　　〔一０〕史記高祖功臣侯者年表序云：「尚書有唐、虞之侯伯，歷三代千有餘載，自全，以蕃衛天子。」

　　自春秋之後，戰國之制，將相〔一〕權臣，必以親家〔二〕。皇后兄弟，主婿外孫，年雖童妙〔三〕，未脫桎梏〔四〕，由〔五〕藉此官職，功不加民，澤不被下〔六〕而取侯〔七〕，多受茅土〔八〕，又不得治民效能以報百姓，虛食重祿，素餐屍位〔九〕，而但事淫侈，坐作驕奢，破敗而不及傳世者也〔一０〕。

　　〔一〕「相」字舊脫。

　　〔二〕荀子非相篇云：「婦人莫不願得以為夫，處女莫不願得以為士，棄其親家而欲奔之者，比肩而起。」「親」謂父母，「家」謂夫也。漢時則以「親家」為「親戚」通稱。後漢紀：「明帝永平元年，東海王強薨，詔諸王京師親家皆詣東海奔喪。」後漢書東海王強傳稱「親戚」，是其證也。後漢書馬皇后紀：「諸姬主朝請」，列女傳作「諸王親家朝請」。又郭皇后紀云：「後弟況遷大鴻臚，帝數幸其第，會公卿諸侯親家飲燕。」竇皇后紀云：「年六歲能書，親家皆奇之。」後漢紀：「章帝建初三年，竇憲兄弟親幸，自馬氏侯及王主親家莫不畏憚。」續漢書禮儀志載上陵儀有百官四姓親家婦女。後漢書應奉傳章懷注引汝南記云：「親家李氏。」○鐸按：此「親家」謂族外親戚，與古以父母兄弟為親戚者義別。箋所引後漢紀、後漢書「親家」，即續漢書禮儀志引獨斷所謂「凡與帝後有瓜葛者」。至汝南記所載，乃男女姻家父母相呼之稱，「親」讀去聲，不當引以說此。

　　〔三〕「妙」讀為「眇」。書顧命云：「眇眇予末小子。」魏志陳思王植傳上疏求自試云：「終軍以妙年使越」，「妙」亦「眇」之借。

　　〔四〕王先生云：『易蒙初六：「發蒙，利用刑人，用脫桎梏。」周禮大司寇疏引鄭註：「木，在手曰桎，在足曰梏。」又大畜六四：「童牛之告」，李氏集解引虞翻曰：「告謂以木楅其角。」侯果曰：「牿，楅也。以木為之，橫施於角，止其抵之威也。」書費誓：「今惟淫舍牿牛馬」，正義稱鄭注以「牿」為「桎梏」之「梏」，施梏於牛馬之腳，使不得走佚。詳稽經訓，並以「桎梏」為拘囚之具，因而凡就拘制者皆謂之「桎梏」，故學校謂之「校」，荷校亦謂之「校」，取義木囚，亦其例也。童蒙情識未定，宜用防閒，故脫桎梏則吝。此雲「未脫桎梏」，正言不離童幼耳。未可以關木之罪人，概就塾之童子也。』○鐸按：此猶言「未離襁褓」耳。漢書王莽傳云：「孝武皇帝裂三萬戶以封衛青。青子三人，或在襁褓，皆為通侯。」是其事。

　　〔五〕「由」字誤。○鐸按：詩王風君子陽陽傳：「由，用也。」

　　〔六〕毛詩車舝序云：「德澤不加於民。」

　　〔七〕漢書李廣傳云：「諸妄校尉以下，材能不及中，以軍功取侯者數十人。」又云：「廣之軍吏及士卒，或取封侯。」而「取侯」不辭，疑「侯」上脫「封」字。或云：「取侯」當為「列侯」。○鐸按：「侯」上脫「封」字，說近是。　　〔八〕獨斷云：「天子太社，以五色土為壇。皇子封為王者，受天子之社土，以所封之方色，東方受青，南方受赤，他如其方色。苴以白茅授之。各以其所封方之色歸國以立社，故謂之受茅土。漢興，以王子封為王者得茅土。其它功臣及鄉亭他姓公侯，各以其戶數租入為限，不受茅土，亦不立社也。」

　　〔九〕白虎通京師篇云：「有能然後居其位，德加於人然後食其祿。」漢書朱雲傳云：「今朝廷大臣，上不能匡主，下無以益民，皆尸位素餐。」論衡量知篇云：「文吏空胸，無仁義之學，居位食祿，終無以效，所謂尸位素餐者也。素者，空也。空虛無德，食人之祿，故曰素餐。無道藝之業，不曉政治，默坐朝廷，不能言事，與屍無異，故曰屍位。」

　　〔一０〕史記十二諸侯年表序云：「諸侯恣行，淫侈不軌。」漢興以來諸侯王年表序云：「諸侯或驕奢

，邪臣計謀為淫亂，大者叛逆，小者不軌於法，以危其命，殞身亡國。」「破敗」上疑脫「此以」二字。

　　子產有言：「未能操刀而使之割，其傷實多〔一〕。」是故世主〔二〕之於貴戚也，愛其嬖媚之美，不量其材而授之官〔三〕，不使立功自托於民，而苟務高其爵位，崇其賞賜〔四〕，令結怨於下民，〔五〕縣罪於惡〔六〕，積過既成，豈有不顛隕者哉〔七〕？此所謂「子之愛人，傷之而已」哉〔八〕！　　〔一〕襄卅一年左傳。

　　〔二〕「世」舊作「也」，何本作「人」，並誤。

　　〔三〕「授」舊作「受」。漢書董仲舒傳云：「量材而授官。」

　　〔四〕齊語云：「勸之以賞賜。」趙策：『左師觸讋見太后曰：「今媼尊長安君之位，而封之以膏腴之地，多予之重器，而不及今令有功於國，一旦山陵崩，長安君何以自托於趙？」』此文本之。

　　〔五〕漢書李尋傳云：「為主結怨於民。」　　〔六〕韓非子亡征篇云：「懸罪而弗誅。」莊子寓言篇云：「無所縣其罪」，郭註：「縣，系也。」漢書陳湯傳云：「宜以時解縣通籍」，孟康曰：「縣，罪未竟也，如言縣罰也。」按「縣罪於」以下當有二字，與「下民」對。此文大意與忠貴篇末段相同，彼雲「下自附於民氓，上承順於天心」，此「惡」字蓋即「天心」之誤。志氏姓篇：「於諸侯無惡」，晉語作「諸侯無二心」，亦一證。○俞樾云：『　　「縣罪於」下脫二字，當與上「結怨於下民」相對成文。「惡」下脫「既」字。「惡既積」，「過既成」，亦相對成文。』

　　〔七〕後漢書馮衍傳：「社稷顛隕。」按「隕」亦作「殞」，隗囂傳云：「妻子顛殞。」鄧析子轉辭篇云：「終顛殞乎混冥之中。」

　　〔八〕襄卅一年左傳。

　　先主之制，官民必論其材，論定而後爵之，位定然後祿之〔一〕。人君也此君不察〔二〕，而苟以親戚色官之人典官者〔三〕，譬猶以愛子易御僕〔四〕，以明珠易瓦礫〔五〕，雖有可愛好之情，然而其覆大車而殺病人也必矣〔六〕。書稱「天工人其代之」〔七〕，傳曰：「夫成天地之功者，未嘗不蕃昌也〔八〕。」由此觀之，世主欲無功之人而強富之〔九〕，則是與天斗也。使無德況之人〔一０〕與皇天斗，而欲久立，自古以來，未之嘗有也〔一一〕。

　　〔一〕禮記王制云：「凡官民，材必先論之。論辨然後使之，任事然後爵之，位定然後祿之。」○鐸按：後漢書左周黃傳論云：「辯論其才，論定然後官之，任官然後祿之。」與此皆述意。　　〔二〕文有脫誤。賢難篇云：「時君俗主不此察也。」此蓋同於彼。或當雲「人君世主不察」。○鐸按：此疑當作「今之君也不此察」。「今之君」對上「先主」言。「今」誤為「人」，又脫「之」字，下「君」字涉上而衍，「不」字又倒在「此」字下，遂不可讀。

　　〔三〕「色」舊作「邑」。按墨子尚賢中篇云：「王公大人有所愛其色而使其心，不察其知而與其愛。是故不能治百人者，使處乎千人之官；不能治千人者，使處乎萬人之官。此其故何也？曰：若處官者，爵高而祿厚，故愛其色而使之焉。」「色官」本於彼。○鐸按：此「親戚」謂子弟。呂氏春秋去私篇：「內舉不避子」，新序雜事一作「內舉不回親戚」，是其證。「色官」謂以面目姣好為官者。典官，主官事也。

　　〔四〕詩出車毛傳：「僕夫，御夫也。」正月鄭箋：「僕，將車者也。」

　　〔五〕呂氏春秋樂成篇云：「民聚瓦礫。」淮南子精神訓云：「視珍寶珠玉，猶石礫也。」○鐸按：此明珠乃以合藥者，易之以瓦礫則病不治，故曰「殺病人」。古以珠玉治疾，漢書王莽傳：「美玉可以滅瘢。」即其證。

　　〔六〕○鐸按：古「大車」有二義：一為大夫之車，詩王風大車傳：「大車，大夫之車」是也；一為牛車，晉語五：「遇大車當道而覆」，韋註：「大車，牛車也」是也。此取前義。

　　〔七〕皋陶謨。

　　〔八〕「功」舊作「力」。按鄭語：『史伯曰：「夫成天地之大功者，其子孫未嘗不章。」』本書忠貴篇亦云：「成天地之大功者，未嘗不蕃昌也。」閔元年左傳云：「其必蕃昌。」○鐸按：此所引乃尚書大傳逸文。汪引鄭語，蓋以傳為春秋外傳，疏矣。

　　〔九〕○鐸按：「強」字當在「欲」下。

　　〔一０〕爾雅釋詁云：「貺，賜也。」「況」與「貺」同。漢書武帝紀元封元年詔曰：「遭天地況施」，應劭曰：「況，賜也。」管子四時篇云：「求有德賜佈施於民者而賞之。」「德況」猶言「德賜」。

　　〔一一〕按漢書鮑宣傳，宣上書言：「陛下上為皇天子，下為黎庶父母，奈何獨私養外親與幸臣董賢，多賞賜以大萬數？非天意也。」又言：「汝昌侯傅商亡功而封。官爵乃天下之官爵，取非其官，官非其人，而望天悅民服，豈不難哉？」又言：「董賢但以令色諛言自進。賞賜亡度，竭盡府藏，豈天意與民意？天不可久負，厚之如此，反所以害之也。宜為謝過天地，解讎海內」云云，此篇大恉與彼同。 

　　凡人君之治，莫大於和陰陽〔二〕。陰陽者，以天為本。天心順則陰陽和，天心逆則陰陽乖。天以民為心，民安樂則天心順〔三〕，民愁苦則天心逆。民以君為統，君政善則民和治，君政惡則民冤亂。君以恤民為本〔四〕，臣忠良則君政善，臣奸枉則君政惡。以選為本〔五〕，選舉實則忠賢進，選虛偽則邪黨貢。選以法令為本，法令正則選舉實，法令詐則選虛偽。法以君為主，君信法則法順行，君欺法則法委棄。君臣法令之功，必效於民。故君臣法令善則民安樂，民安樂則天心慰〔六〕，天心慰則陰陽和，陰陽和則五穀豐，五穀豐而民眉壽〔七〕，民眉壽則興於義，興於義而無奸行，無奸行則世平，而國家寧、社稷安，而君尊榮矣〔八〕。是故天心陰陽、君臣、民氓、善惡相輔至而代相征也〔九〕。

　　〔一〕○鐸按：淮南子原道訓高註：「原，本也。」漢書薛宣傳：「原心定罪」，師古註：「原謂尋其本也。」尋原為「原」，故探本亦謂之「本」。此篇論政之本，題曰本政，猶呂氏春秋究生之本，而命其篇為本生也。

　　〔二〕漢書董仲舒傳云：「天道之大者在陰陽。」魏相傳云：「陰陽者，王事之本，群生之命，自古賢聖，未有不繇者也。」又云：「願陛下選明經通知陰陽者四人，各主一時。時至明言所職，以和陰陽。」元帝紀初元三年詔曰：「蓋聞安民之道，本繇陰陽。」成帝紀陽朔二年詔曰：『昔在帝堯，立羲、和之官，命以四時之事，令不失其序。故書云：「黎民於蕃時雍」，明以陰陽為本也。』

　　〔三〕漢書鮑宣傳云：「天人同心，人心悅，則天意解矣。」

　　〔四〕「恤民」二字疑誤，按文義當雲「得臣」，方與下合。

　　〔五〕「以選」上脫二字。

　　〔六〕「慰」舊作「●」，據程本改，下同。按●，俗總字，見廣韻一董。

　　〔七〕詩七月毛傳云：「眉壽，豪眉也。」○鐸按：「而」猶「則」也，互文耳。下「而無奸行」同。

　　〔八〕漢書魏相傳云：「君動靜以道，奉順陰陽，則日月光明，風雨時節，寒暑調和。三者得敘，則災害不生，五穀熟，絲麻遂，草木茂，鳥獸蕃，民不夭疾，衣食有餘。若是則君尊民說，上下亡怨，政教不違，禮讓可興。」按相所云，大恉本於董仲舒。張湯後安世傳：『相上封事云：「朝廷尊榮，天下鄉風。」』

　　〔九〕○鐸按：說文：「代，更也。征，召也。」陽、氓、征，唐、登合韻。司馬相如封禪文煌與升、烝、乘協，是其例。

　　夫天者國之基也〔一〕，君者民之統也，臣者治之材也。工欲善其事，必先利其器〔二〕。是故將致太平者，必先調陰陽；調陰陽者，必先順天心；順天心者，必先安其人；安其人者〔三〕，必先審擇其人。是故國家存亡之本，治亂之機，在於明選而已矣〔四〕。聖人知之，故以為黜陟之首。書曰：「爾安百姓，何擇非人〔五〕？」此先王致太平而發頌聲也〔六〕。

　　〔一〕「天」當作「民」。述赦篇云：「貞良善民，惟國之基。」救邊篇云：「國以民為基。」皆其證也。漢書谷永傳云：「王者以民為基。」　　〔二〕漢書梅福傳云：『士者國之重器，得士則重，失士則輕。故爵祿束帛者，天下之砥石，高祖所以厲世摩鈍也。孔子曰：「工欲善其事，必先利其器。」』顏師古註：「論語載孔子之言也。工以喻國政，利器喻賢才。」王褒傳聖主得賢臣頌云：「夫賢者國家之器用也。所任賢則趨舍省而功施普，器用利則用力少而就效眾。故工人之用鈍器也，勞筋苦骨，終日矻矻。及至巧冶鑄干將之朴，清水焠其鋒，越砥歛其咢，水斷蛟龍，陸剸犀革，忽若彗泛畫塗。如此則使離婁督繩，公輸削墨，雖崇台五增，延袤百丈而不溷者，工用相得也。」此文大恉本於彼。治要載桓譚新論亦云：「材能德行者，治國之器也。」

　　〔三〕二「人」字當作「民」。○鐸按：此蓋後人避唐諱改。　　〔四〕漢書京房傳云：「任賢必治，任不肖必亂，必然之道也。」

　　〔五〕呂刑。○鐸按：原文引見思賢篇「先王為官擇人」注。

　　〔六〕鄭氏詩譜云：「周頌者，周室成功致太平德洽之詩。」漢書楚元王傳劉向封事云：「欲以成太平，致雅、頌。」論衡須頌篇云：「天下太平頌聲作。」

　　否泰消息，陰陽不併〔一〕，觀其所聚，而興衰之端可見也〔二〕。稷、、皋陶聚而致雍熙〔三〕，皇父、蹶、踽聚而致災異〔四〕。夫善惡之象，千里合符，百世累跡，性相近而習相遠〔五〕。是故賢愚在心，不在貴賤；信欺在性，不在親疏。二世所以共亡天下者，丞相、御史也〔六〕。高祖所以共取天下者，繒肆、狗屠也；驪山之徒，鉅野之盜，皆為名將〔七〕。由此觀之，苟得其人，不患貧賤；苟得其材，不嫌名蹟〔八〕。

　　〔一〕劉向封事云：「讒邪進則眾賢退，群枉盛則正士消，故易有否、泰。小人道長，君子道消。君子道消，則政日亂，故為否。否者，閉而亂也。君子道長，小人道消。小人道消，則政日治，故為泰。泰者，通而治也。」

　　〔二〕易萃彖曰：「觀其所聚，而天地萬物之情可見矣。」

　　〔三〕「」即「契」字。後漢書方術傳第五倫令班固為文薦謝夷吾曰：「臣聞堯登稷、契，政隆太平；舜用皋陶，政致雍熙。」○鐸按：程本「」作「禹」，訛。「稷」亦見三式篇。

　　〔四〕詩十月之交。「踽」今詩作「楀」。○鐸按：蹶、楀皆周幽王臣。「楀」集韻引詩作「

」，漢書古今人表作「萭」。此作「踽」，蓋與「蹶」字相連而誤為足旁。

　　〔五〕論語。

　　〔六〕見史記秦始皇紀。○鐸按：「以」猶「與」也，下句同。

　　〔七〕灌嬰、樊噲、黥布、彭越也。並見史記。

　　〔八〕漢書遊俠傳序云：「眾庶樂其名蹟，覬而慕之。」

　　遠跡漢元以來〔一〕，驕貴之臣，每受罪誅〔二〕，黨與在位，〔三〕並伏辜者〔四〕，常十二三。由此觀之，貴寵之臣，未嘗不播授私人進奸黨也〔五〕。是故王莽與漢公卿牧守奪漢，光武與漢之遺民棄士共誅。如貴人必賢而忠〔六〕，賤人必愚而欺，則何以若是？

　　〔一〕漢書賈誼傳云：「竊跡前事」，顏師古註：「尋前事之蹤跡。」「跡」與「跡」同。漢元，謂漢元年。漢書平帝紀元始五年詔曰：「漢元至今。」律歷志云：「黃帝調律歷，漢元以來用之。」

　　〔二〕漢書王嘉傳云：「往者，寵臣鄧通、韓嫣驕貴失度，逸豫無厭，小人不勝情慾，卒陷罪辜。」　　〔三〕管子八觀篇云：「請謁得於上，則黨與成於下。」

　　〔四〕詩雨無正云：「既伏其辜。」　　〔五〕管子明法解云：「群臣以虛譽進其黨。」後漢書仲長統傳昌言法誡篇云：「權移外戚之家，寵被近習之

，親其黨類，用其私人，內充京師，外布列郡。」

　　〔六〕呂氏春秋重己篇云：「人主、貴人」，高誘註：「貴人，謂公卿大夫也。」

　　自成帝以降，至於莽，公卿列侯，下訖令尉〔一〕，大小之官，且十萬人，皆自漢所謂賢明忠正貴寵之臣也。莽之篡位，惟安眾侯劉崇、東郡太守翟義思事君之禮，義勇奮發〔二〕，欲誅莽。功雖不成，志節可紀〔三〕。夫以十萬之計，其能奉報恩〔四〕，二人而已。由此觀之，衰世群臣誠少賢也，其官益大者罪益重，位益高者罪益深爾〔五〕。故曰：治世之德，衰世之惡，常與爵位自相副也。

　　〔一〕續漢書百官志云：「縣萬戶以上為令，不滿為長。尉大縣二人，小縣一人。」　　〔二〕漢書陳湯傳云：「策慮愊億，義勇奮發。」　　〔三〕漢書元後傳云：「莽為攝皇帝，改元稱制，宗室安眾侯劉崇及東郡太守翟義等惡之，更舉兵欲誅莽。」義見翟方進傳。○鐸按：劉崇與相張紹謀誅莽，語在莽傳。

　　〔四〕「奉」下脫一字。按救邊篇云：「凡民之所以奉事上者，懷義恩也。」此當雲「奉上報恩」。○鐸按：邵本臆補「國」字。

　　〔五〕鹽鐵論褒賢篇云：「其位彌高而罪彌重，祿滋厚而罪滋多。」

　　孔子曰：「國有道，貧且賤焉，恥也；國無道，富且貴焉，恥也〔一〕。」詩傷「皎皎白駒，在彼空谷」〔二〕，「巧言如流，俾躬處休〔三〕。」蓋言衰世之士，志彌潔者身彌賤，佞彌巧者官彌尊也。方以類聚，物以群分〔四〕，同明相見，同聽相聞，惟聖知聖，惟賢知賢〔五〕。

　　〔一〕論語「國」俱作「邦」，此避高祖諱。列女傳柳下惠妻傳亦作「國」。

　　〔二〕白駒。

　　〔三〕雨無正。　　〔四〕易繫辭上傳。

　　〔五〕分、聞、賢韻。韓詩外傳五云：「同明相見，同音相聞，同志相從，非賢者莫能用賢。」漢書元後傳：『成帝謂王章曰：「惟賢知賢，君試為朕求可以自輔者。」』魏志杜襲傳：『襲曰：「夫惟賢知賢，惟聖知聖。」』蓋本此。

　　今當塗之人〔一〕，既不能昭練賢鄙〔二〕，然又卻於貴人之風指〔三〕，脅以權勢之屬托〔四〕，請謁闐門〔五〕，禮贄輻輳〔六〕，迫於目前之急，則且先之〔七〕。此正士之所獨蔽，而群邪之所黨進也。　　〔一〕○鐸按：「當塗」注見明闇篇。

　　〔二〕○鐸按：文選月賦注引埤蒼：「練，擇也。」爾雅釋詁：「柬，擇也。」「練」即「柬」之借。

　　〔三〕「卻」當為「劫」，「劫」與下「脅」字同義。禮記儒行云：「劫之以眾」，鄭註：「劫，劫脅也。」「劫」亦作「

」。劫、

、卻字形相近，莊子田子方篇：「盜人不得

」，釋文：『元嘉本作「卻」。』誤正類此。「風指」有二義。漢書何武傳云：「大司空甄豐承莽風指」，顏師古註：「風，謂風采也。指，意也。」王莽傳云：「莽色厲而言之，欲有所為，微見風采，黨與承其指意而顯奏之。」風，讀如字。孔光傳云：「莽所欲搏擊，輒為草，以太后指風光，令上之。」嚴助傳云：「乃令嚴助諭意，風指於南越。」顏氏並讀「風」為「諷」。後漢書宦者傳云：「蔡倫受竇後風旨，誣陷安帝祖母宋貴人。」章帝子清河孝王傳云：「使小黃門蔡倫考實之，皆承諷旨，傅致其事。」西羌傳云：「王莽輔政，欲耀威德，以懷遠為名，乃令譯諷旨諸羌，使共獻西海之地。」皆用「諷」本字，此「風旨」當讀如字。

　　〔四〕漢書鄒陽傳云：「脅於位勢之貴。」蓋寬饒傳云：「上無許、史之屬，下無金、張之託」，顏師古註：「許氏、史氏有外屬之恩，金氏、張氏自托在於近狎也。屬，讀如本字。」按屬、托同義，顏說非也。尹翁歸傳云：「征拜東海太守，過辭廷尉於定國。定國家在東海，欲屬托邑子兩人。」佞幸淳于長傳云：「鳳且終，以長屬托太后及帝。」外戚傳：『孝武李夫人病篤。上曰：「夫人病甚，殆將不起，一見我，屬托王及兄弟。」』後漢書竇融傳云：「年老，子孫縱誕多不法，遂交通輕薄，屬托郡縣，干亂政事。」馬援後嚴傳云：「典郡四年，坐與宗正劉軼、少府丁鴻等更相屬托，征拜太中大夫。」翟酺傳云：「權貴共誣酺及尚書令高堂芝等交通屬托。」楊震傳云：「外交屬托，擾亂天下。」又云：「屬托州郡，傾動大臣。」白虎通三綱六紀篇論朋友云：「生不屬，死不託。」分合言之，其義一也。

　　〔五〕韓非子八奸篇云：「有左右之交者，請謁以為重。」漢書申屠嘉傳云：「門不受私謁。」史記汲鄭列傳贊云：「始翟公為廷尉，賓客闐門」，漢書作「填」，顏師古注云：「填，滿也。」○鐸按：朱駿聲云：『「闐」字本訓當與「填」略同。』

　　〔六〕說文云：「轂，輻所湊也。」湊、輳古今字。後漢書郎顗傳云：「今選舉皆歸三司，非有周、召之才，而當則哲之重，每有選用，輒參之掾屬，公府門巷，賓客填集，送去迎來，財貨無已。其當選者，競相薦謁，各遣子弟，充塞道路。開長奸門，興致浮偽，非所謂率由舊章也。」○鐸按：明闇篇：「天下輻湊。」輳，俗改旁字。

　　〔七〕禮記大傳云：「聖人南面而聽天下，所且先者五」，鄭註：「且先，言未遑餘事。」

　　周公之為宰輔也，以謙下士，故能得真賢〔一〕。祁奚之為大夫也，舉讎薦子，故能得正人〔二〕。今世得位之徒，依女妹之寵以驕士〔三〕，借亢龍之勢以陵賢〔四〕，而欲使志義之士，匍匐曲躬以事己，毀顏諂諛以求親，然後乃保持之〔五〕，則貞士採薇凍餒，伏死岩穴之中而已爾，豈有肯踐其闕而交其人者哉〔六〕？

　　〔一〕鹽鐵論刺復篇云：「昔周公之相也，謙卑而不鄰，以勞天下之士，是以俊乂滿朝，賢智充門。」事詳說苑敬慎篇及尊賢篇。○鐸按：亦見荀子堯問篇、尚書大傳、韓詩外傳三。

　　〔二〕襄三年左傳。○鐸按：亦見晉語七、呂氏春秋去私篇、新序雜事一。

　　〔三〕韓非子詭使篇云：「女妹私義之門，不待次而宦。」

　　〔四〕後漢書云：『陰興，光烈皇后母弟也。帝欲封之，興固讓。貴人問其故。興曰：「貴人不讀書記耶？亢龍有悔。夫外戚家苦不知謙退，嫁女欲配侯王，取婦眄睨公主，愚心實不安也。」』○鐸按：依箋例當雲「後漢書陰識後興傳。」

　　〔五〕漢書元後傳：『王鳳云：「御史大夫音謹敕，臣敢以死保之。」』楚元王后向傳：「上數欲用向為九卿，輒不為王氏居位者及丞相、御史所持，故終不遷。」顏師古註：「持，謂扶持佐助也。」荀子解蔽篇云：「鮑叔、寧戚、隰朋仁智且不蔽，故能持管仲，而名利福祿與管仲齊。召公、呂望仁知且不蔽，故能持周公，而名利福祿與周公齊。」楊倞註：「持，扶翼也。」晉書山濤傳云：「時人慾危裴秀，濤正色保持之。」石鑑傳云：「時大司馬汝南王亮為太傅楊駿所疑，有告亮欲舉兵討駿，鑑以為不然，保持之。」

　　〔六〕漢書鄒陽傳云：「今欲使天下寥廓之士，籠於威重之權，脅於位勢之貴，回面污行，以事諂諛之人，而求親近於左右，則士有伏死堀穴岩藪之中耳，安有盡忠信而趨闕下者哉？」 

　　凡有國之君〔二〕，未嘗不欲治也，而治不世見者，所任不賢故也〔三〕。世未嘗無賢也，而賢不得用者，群臣妒也〔四〕。主有索賢之心，而無得賢之術，臣有進賢之名，而無進賢之實，此以人君孤危於上〔五〕，而道獨抑於下也〔六〕。

　　〔一〕○鐸按：此篇傷惑君之信讒斷正，痛驕臣之進黨噬賢，與明闇、思賢二篇大旨彌近。至謂「正義之士與邪枉之人不兩立」，則與韓非論「智法之士與當塗之人不兩存」者意同。彼以孤憤為書，此以潛嘆標旨，雖時移世易，要有相承者焉。

　　〔二〕「君」下舊有「者」字，據治要刪。

　　〔三〕漢書京房傳云：「任賢必治，任不肖必亂。」○鐸按：治要作「所任不固也」，「固」與「故」同，脫「賢」字。

　　〔四〕楚策：『蘇子曰：「人臣莫難於無妒而進賢為主。」』

　　〔五〕秦策：『范睢曰：「小者身以孤危。」』○鐸按：「此以」即「是以」。治要作「此所以」，蓋據誤本。

　　〔六〕「道」下脫一字。「獨」舊作「猶」，據治要改。

　　夫國君之所以致治者公也，公法行則軌亂絕〔一〕。佞臣之所以便身者私也，私術用則公法奪〔二〕。列士之〔三〕所以建節者義也，正節立則醜類代〔四〕。此奸臣亂吏無法之徒〔五〕，所為〔六〕日夜杜塞賢君義士之閒〔七〕，咸〔八〕使不相得者也〔九〕。　　〔一〕「軌」治要作「宄」，按本書皆作「宄」。

　　〔二〕管子任法篇云：「法者，上之所以一民使下也。私者，下之所以侵法亂主也。」韓非子詭使篇：「本言曰：所以治者法也，所以亂者私也。法立則莫得為私矣。」

　　〔三〕「之」字舊脫，據治要補。

　　〔四〕孫侍御云：『「代」疑「殆」。』王侍郎云：『「代」當作「伐」，與絕、奪為韻。』繼培按：說苑政理篇：『孔子曰：「夫以不肖代賢，是為奪也。以賢代不肖，是為伐也。」』○鐸按：孫說非。　　〔五〕「無法」治要作「思私」。按韓非子定法篇云：「臣無法則亂於下。」人主篇云：「大臣太貴，所謂貴者無法而擅行，操國柄而便私者也。」

　　〔六〕「為」舊作「謂」，據治要改。　　〔七〕「塞」治要作「隔」。管子明法解云：「人臣之力，能鬲君臣之閒，而使美惡之情不揚聞。」按後漢書申屠剛傳云：「外戚杜隔，恩不得通。」又云：「親疏相錯，杜塞閒隙。」塞、隔義同。

　　〔八〕「咸」治要作「亟」。

　　〔九〕漢書王褒傳聖主得賢臣頌云：「聚精會神，相得益章。」

　　夫賢者之為人臣，不損君以奉佞，不阿眾以取容〔一〕，不墮〔

　　二〕公以聽私，不撓法以吐剛〔三〕，其明能照奸，而義不比黨〔四〕。是以范武歸晉而國奸逃〔五〕，華元反朝而魚氏亡〔六〕。故正義之士與邪枉之人不兩立〔七〕。而〔八〕人君之取士也，不能參聽民氓，斷之聰明，反徒信亂臣之說，獨用污吏之言〔九〕，此所謂與仇選使〔一０〕，令囚擇吏者也。

　　〔一〕呂氏春秋似順覽云：「夫順令以取容者眾能之」，高誘註：「容，悅也。」漢書朱建傳云：「義不取容。」

　　〔二〕「墮」舊作「惰」，據治要改。○鐸按：大戴禮子張問入官篇：「墮怠者，時之所以後也。」以「墮」為「惰」，猶此以「惰」為「墮」，似不必改。

　　〔三〕詩烝民云：「剛亦不吐。」「撓法」見務本篇注。○鐸按：「吐剛」喻畏強暴。詩大雅烝民：「柔則茹之，剛則吐之。」

　　〔四〕禮記儒行云：「讒諂之民，有比黨而危之者。」

　　〔五〕宣十六年左傳。○鐸按：晉語五：「范武子退自朝」，韋註：「武子，晉正卿士會。」

　　〔六〕成十五年左傳。○鐸按：說文：「亡，逃也。」楚語：「子牟有罪而亡」，韋註：「亡，奔也。」魚氏亡，謂魚石、魚府等奔楚。

　　〔七〕韓非子孤憤篇云：「智術之士，明察聽用，且燭重人之陰情。能法之士，勁直聽用，且矯重人之奸行。故智術能法之士用，則貴重之臣必在繩之外矣。是智法之士與當塗之人不可兩存之仇也。」淮南子詮言訓云：「邪與正相傷，欲與性相害，不可兩立，一置一廢。」

　　〔八〕「立」下舊有「之」字，「而」作「夫」，據治要刪、改。

　　〔九〕孟子云：「暴君污吏。」○鐸按：韓非子八說篇：「參聽無門戶，故智者不得欺。」

　　〔一０〕「選」舊作「遷」，據治要改。　　書云：「謀及乃心，謀及庶人〔一〕。」孔子曰：「眾好之，必察焉；眾惡之，必察焉〔二〕。」故聖人之施捨也〔三〕，不必任眾，亦不必專己〔四〕，必察彼己之為〔五〕，而度之以義〔六〕，或舍人取己〔七〕，故舉無遺失而政〔八〕無廢滅也〔九〕。或君則不然〔一０〕，己有所愛，則因以斷正，不稽於眾，不謀於心，苟眩於愛，惟言是從，此政之所以敗亂，而士之所以放佚者也。

　　〔一〕洪範。　　〔二〕論語。○鐸按：今本論語衛靈公篇作「眾惡之，必察焉；眾好之，必察焉。」王肅註：「或眾阿黨比周，或其人特立不群，故好惡不可不察也。」俞樾群經平議云：『阿黨比周，解「眾好必察」之意；特立不群，解「眾惡必察」之意。是王肅所據本，「眾好」句在「眾惡」句前。潛夫論引同。蓋漢時舊本如此，今傳寫誤倒耳。風俗通正失篇引孔子曰：「眾善焉，必察之；眾惡焉，必察之。」雖文字小異，亦「善」在「惡」前，可據正。』

　　〔三〕周語：『王孫說曰：「故聖人之施捨也，議也。」』韋昭註：「施，予也；舍，不予。」○經義述聞十八王引之曰：『施捨，謂賜予窮困之人。韋註：「施，予也；舍，不予也。」蓋古訓之失傳久矣。』○鐸按：此文「施捨」承上「眾好」、「眾惡」言之，則是對舉，非一義也。

　　〔四〕漢書敘傳：『班彪云：「主有專己之威。」』後漢書陳元傳云：「博詢可否，示不專己。」

　　〔五〕「為」治要作「謂」。　　〔六〕周語：『王孫說曰：「主德義而已。」』

　　〔七〕孟子云：「捨己從人。」此反言之。中論慎所從篇云：『夫人之所常稱曰：「明君捨己而從人，故其國治以安；闇君違人而專己，故其國亂以危。」乃一隅之偏說也，非大道之至論也。凡安危之勢，治亂之分，在乎知所從，不在乎必從人也。』意與此同。

　　〔八〕「政」治要作「功」。

　　〔九〕見明闇篇。

　　〔一０〕「或」與「惑」同。荀子臣道篇云：「闇主惑君。」呂氏春秋知化篇云：「人主之惑者則不然。」○鐸按：治要正作「惑」。　　昔紂好色，九侯聞之，乃獻厥女。紂則大喜〔一〕，以為天下之麗莫若此也，以問妲己。妲己懼進御而奪己愛也，乃偽俯而泣曰：「君王年即耆邪〔二〕？明既衰邪？何貌惡之若此而覆謂之好也？」紂於是渝而以為惡〔三〕。妲己恐天下之愈進美女者〔四〕，因白「九侯之不道也，乃欲以此惑君王也。王而弗誅，何以革後？」紂則大怒，遂脯厥女而烹九侯〔五〕。自此之後，天下之有美女者，乃皆重室晝閉〔六〕，惟恐紂之聞也。趙高專秦，將殺二世，乃先示權於眾，獻鹿於君，以為駿馬。二世佔之曰：「鹿〔七〕。」高曰：「馬也。」二世收目獨視〔八〕，曰：「丞相誤邪！此鹿也。」高終對以馬。問於朝臣，朝臣或助二世而非高。高因白二世：「此皆阿主惑上，不忠莫大。」乃盡殺之。自此之後，莫敢正諫〔九〕，而高遂殺二世於望夷，竟以亡〔一０〕。

　　〔一〕「則」何本作「乃」。按「則」字是，與下「紂則大怒」相應。○鐸按：「乃」猶「則」也，互文耳。莊二十八年左傳：「則可以威民而懼戎。」晉語「則」作「乃」，禮記月令：「豺乃祭獸戮禽。」呂氏春秋季秋紀「乃」作「則」，是二字通用之證。詳經傳釋詞卷六、卷八。

　　〔二〕「即耆」御覽四百九十四作「既老」。按：當作「既耆」，曾子疾病篇云：「年既耆艾。」○鐸按：耆、衰韻，作「老」則失其韻矣。即，就也，近也。上言「即」，下言「既」，此正古人修辭之精，似不必改。　　〔三〕詩羔裘毛傳：「渝，變也。」○鐸按：已見賢難篇「灌巨豕而堊塗渝」注。

　　〔四〕○鐸按：「者」猶「也」，說見經傳釋詞卷九。

　　〔五〕淮南子俶真訓云：「醢鬼侯之女。」呂氏春秋行論篇高誘註：「梅伯說鬼侯之女美，令紂取之。紂聽妲己之譖曰以為不好，故醢梅伯，脯鬼侯。」過理篇注同。鬼侯即九侯也。史記魯仲連傳云：「九侯有子而好，獻之於紂。紂以為惡，醢九侯。」殷本紀又云：「九侯女不

淫，紂怒，殺之。」○鐸按：趙策三亦作鬼侯。又呂氏春秋行論篇注「曰」字衍，當據過理篇注刪。　　〔六〕禮記月令云：「審門閭，謹房室，必重閉。」鄭註：「重閉，外內閉也。」淮南子主術訓云：「閨門重襲。」

　　〔七〕方言云：「凡相竊視，南楚或謂之佔。」按說文云：「覘，窺視。」引春秋傳：「公使覘之。」「佔」即「覘」之省。○鐸按：說文：「佔，視兆問也。」是「佔」字本有視義。廣雅釋詁一：「佔，視也。」王念孫疏證云：『「佔」猶「瞻」也。』

　　〔八〕王侍郎云：『「收目」當作「抆目」，「抆」即說文「●」字。』王先生曰：『「獨」疑「屬」。』○鐸按：爾雅釋詁：「收，聚也。」「收目」蓋謂聚集目力而視之耳。「獨」當作「屬」，讀為「注」，晉語五：「則恐國人之屬耳目於我也」，韋：『「屬」猶「注」也。』二字聲近而義同。

　　〔九〕說苑正諫篇云：「諫有五：一曰正諫。」○鐸按：說文：「證，諫也。」「正」與「證」同。呂氏春秋不苟篇：「主有失敗，皆交爭証諫。」外傳九作「正諫」，是「正」即「證」也。

　　〔一０〕見史記秦始皇紀。新語辨惑篇載此事，以為「趙高駕鹿」。　　夫好之與惡效於目〔一〕，而鹿之與馬者〔二〕著於形者也〔三〕，已又定矣。還至讒如〔四〕臣妾之飾偽言而作辭也〔五〕，則君王失己心，而人物喪我體矣。況乎逢幽隱囚人〔六〕，而待校其信，〔七〕不若察妖女之留意也；其辨賢不肖也，不〔八〕若辨鹿馬之審固也〔九〕。此二物者，皆得進見於朝堂，暴質於心臣矣〔一０〕。及歡愛、苟媚、佞說、巧辨之惑君也，猶炫耀君目〔一一〕，變奪君心，便以好為〔一二〕丑，以鹿為馬，而況於郊野之賢、闕外之士，未嘗得見者乎〔一三〕﹖

　　〔一〕「效」舊作「放」。按禮記曲禮：「效馬效羊」，鄭注云：『「效」猶「呈見」。』○鐸按：方言十二：「效，明也。」與「著」互文見義。

　　〔二〕「者」字疑衍。○鐸按：即「著」之駁文。

　　〔三〕新語云：「馬鹿之異形，眾人所知也。」

　　〔四〕「如」疑當作「妒」，屬上讀。

　　〔五〕易遯九三：「畜臣妾，吉。」漢書董仲舒傳云：「百官皆飾空言虛辭。」韓非子詭使篇云：「造言作辭。」○俞樾云：『作「妒」是也，屬上讀非也。「還」乃「沓」字之誤。方言、廣雅並曰：「沓，及也。」「沓至」猶雲「及至」。蓋承上言，好之與惡，鹿之與馬，本屬易辨，己又先有定見，及至讒妒之臣妾飾言，則又為之奪也。自「沓至」至「辭也」十四字作一句讀，不當於「妒」字絕句。』○鐸按：俞訂「還」字，讀十四字為句是也。讒妒臣妾，疑當作「讒妾妒臣」，指妲己與趙高二人，猶「好惡效於目」、「鹿馬著於形」亦分承上文言之也。趙策三：「彼又將使其子女讒妾為諸侯妃姬。」荀子大略篇：「君有妒臣，則賢人不至。」是「讒妾」、「妒臣」皆古人常語。已又定矣，「又」與「有」同，言好之與惡，鹿之與馬，皆已有定也。俞氏以「已」為「人己」之「己」，失之。

　　〔六〕幽、囚同義。荀子王霸篇云：「公侯失禮則幽」，楊倞註：「幽，囚也。」呂氏春秋驕恣篇云：「厲公游於匠麗氏，欒書、中行偃劫而幽之。」高誘註：「幽，囚也。」秦策：『姚賈曰：「管仲，南陽之弊幽，魯之免囚。」』史記管晏列傳：『管仲曰：「吾幽囚受辱。」「幽隱囚人」亦猶言「幽囚」矣。○鐸按：幽、隱亦同義。說文：「幽，隱也。」幽、囚疊韻，幽、隱雙聲。幽隱囚人，亦如桓六年左傳「嘉栗旨酒」，本書班祿篇「奢誇廓人」，皆疊三同義詞為定語耳。

　　〔七〕齊語韋昭註：「校，考合也。」○鐸按：此「核」字之借。說文：「核，實也。」

　　〔八〕「不」舊作「必」。

　　〔九〕禮記射義云：「持弓矢審固。」

　　〔一０〕「心臣」未詳，程本作「廷臣」。按後漢書班彪後固傳西都賦云：「左右廷中朝堂，百僚之位。」「朝堂」注詳救邊篇。王先生云：『「心臣」當是「心目」，以下文「君目」、「君心」定之。』

　　〔一一〕楚辭離騷云：「世幽昧以眩●兮」，王逸註：「眩●，惑亂貌。」淮南子泛論訓云：「嫌疑肖像者，眾人之所炫耀。」炫耀、眩●、炫耀並同。

　　〔一二〕「為」字舊脫。

　　〔一三〕史記魏世家：『李克曰：「臣在闕門之外。」』趙策：『蘇秦說李兌曰：「造外闕，願見於前。」』　　夫在位者之好蔽賢而務進黨也〔一〕，自古而然〔二〕。昔唐堯之大聖也，聰明宣昭〔三〕；虞舜之大聖也，德音發聞〔四〕。堯為天子，求索賢人，訪於群後，群後不肯薦舜而反稱共、鯀之徒，賴堯之聖，後乃舉舜而放四子〔五〕。夫以古聖之質也，堯聰之明也，舜德之彰也，君明不可欺，德彰不可蔽也。質鮮為佞，而位者〔六〕尚直若彼。今夫列士之行，其不及堯、舜乎達矣〔七〕，而俗之荒唐，〔八〕世法滋彰〔九〕。然則求賢之君，哀民之士，其相合也，亦必不幾矣〔一０〕。文王游畋，遇姜尚於渭濱，察言觀志，而見其心，不諮左右，不諏群臣〔一一〕，遂載反歸〔一二〕，委之以政，用能造周〔一三〕。故堯參鄉黨以得舜，文王參己以得呂尚〔一四〕，豈若殷辛、秦政〔一五〕，既得賢人，反決滯於讎〔一六〕，誅殺正直，而進任奸臣之黨哉﹖

　　〔一〕說苑政理篇：『孔子曰：「匿人之善者，是謂蔽賢也。」』君道篇：『太公曰：「多黨者進，少黨者退，是以群臣比周而蔽賢，百吏群黨而多奸。」』漢書李尋傳云：「微言毀譽，進類蔽善。」

　　〔二〕漢書趙充國辛慶忌傳贊云：「其風聲氣俗，自古而然。」

　　〔三〕詩文王云：「宣昭義問。」

　　〔四〕韓非子說疑篇云：「眾歸而民留之，以譽盈於國，發聞於主。」○鐸按：單言為「聞」，復言為「發聞」，齊語：「有居處為義好學，慈孝於父母，聰慧質仁，發聞於鄉里者，則有以告。」管子小匡篇作「弟長聞於鄉里者」，是「發聞」即「聞」也。

　　〔五〕見書堯典。　　〔六〕「位」上疑脫「在」字。

　　〔七〕「達」當作「遠」。

　　〔八〕莊子天下篇云：「荒唐之言。」○鐸按：荒唐、胡塗、混帳、混蛋，語之轉。

　　〔九〕老子云：「法令滋彰。」

　　〔一０〕「幾」讀為「冀」。○鐸按：已見贊學篇注。

　　〔一一〕○鐸按：爾雅釋詁：「咨、諏、訪，謀也。」諮、咨同。　　〔一二〕見六韜。注詳卜列篇。

　　〔一三〕宣十五年左傳：『羊舌職曰：「士伯庸中行伯，君信之，亦庸士伯，此之謂明德矣。文王所以造周，不是過也。」』

　　〔一四〕說苑尊賢篇云：「堯、舜相見，不違桑陰。文王舉太公，不以日久。故賢聖之接也，不待久而親；能者之相見也，不待試而知矣。」

　　〔一五〕晉語云：「殷辛伐有蘇」，韋昭註：「殷辛，殷紂也。」漢書賈山傳云：「秦政力並萬國，富有天下。」按政，始皇名。

　　〔一六〕「決滯」猶言「去留」。周禮廛人註：『鄭司農云：「貨物沈滯於廛中不決。」』按決則不滯，義相覆也。或云：「決」即「沈」之誤。周語云：「氣不沈滯」，韋昭註：「沈，伏也。滯，積也。」後漢書崔駰傳達旨云：「胡為嘿嘿而久沈滯也﹖」○鐸按：或說近是。

　　是以明聖之君於正道也，不專驅於貴寵，惑於嬖媚，不棄疏遠，不輕幼賤，又參而任之〔一〕。故有周之制也，天子聽政，使三公至於列士獻典〔二〕，良史獻書〔三〕，師箴，瞍賦，蒙誦，百工諫，庶人傳語，近臣盡規，親戚補察，瞽史〔四〕教誨，耆艾修之，而後王斟酌焉，是以事行而無敗〔五〕也。

　　〔一〕管子七法篇云：「論功計勞，未嘗失法律也。便辟、左右、大族、尊貴大臣，不得增其功焉。疏遠、卑賤、隱不知之人，不忘其勞。」漢書翼奉傳云：「古者，朝廷必有同姓，以明親親，必有異姓，以明賢賢，此聖王之所以大通天下也。同姓親而易進，異姓疏而難通，故同姓一，異姓五，乃為平均。」按此即所謂「參而任之」也。

　　〔二〕「典」治要作「詩」。按周語云：「使公卿列士獻詩，瞽獻曲。」「曲」或誤為「典」。王氏所用國語本與韋昭不同，未敢據彼以補此也。○鐸按：此仍當依今本國語作「使公卿至於列士獻詩，瞽獻曲。」韋註：「瞽，樂師。曲，樂曲也。」作「典」者訛字。史記周本紀及集解引韋注「曲」並作「典」，誤與此同。古書曲、典二字多相亂，荀子正論篇：「今子宋子嚴然而好說，聚人徒，立師說，成文曲。」王念孫曰：『「曲」當為「典」，謂宋子十八篇也。』彼「典」誤為「曲」，猶此「曲」誤為「典」。「使三公至於列士獻典」，文有訛脫，非別本如此也。

　　〔三〕周語無「良」字。

　　〔四〕「史」舊作「叟」。

　　〔五〕「無敗」周語作「不悖」。

　　末世則不然〔一〕，徒信貴人驕妒之議，獨用苟媚〔二〕蠱惑之言，行豐禮者蒙愆咎〔三〕，論德義者見尤惡，於是諛臣〔四〕又從以詆訾之法〔五〕，被以議上之刑，此賢士之始困也〔六〕。夫詆訾之法者，伐賢之斧也，而驕妒者〔七〕，噬賢之狗也〔八〕。人君內秉伐賢之斧，權噬賢之狗〔九〕，而外招賢〔一０〕，欲其至也〔一一〕，不亦悲乎！　　〔一〕易繫辭下傳云：「其當殷之末世。」　　〔二〕治要作「宿媚」。按「苟媚」亦見上文。

　　〔三〕，俗愆字。見廣韻二仙。

　　〔四〕說苑臣術篇云：「偷合苟容，與主為樂，不顧其後害，如此者諛臣也。」治要「諛臣」下有「佞人」二字。

　　〔五〕漢書哀帝紀云：「除誹謗詆欺法。」

　　〔六〕漢書嚴安傳云：「此民之始苦也。」文與此同。治要「始」作「逅」。逅，遇也，義亦可通。○鐸按：日本尾張藩國本治要作「姤」，「姤」與「詬」同，恥也。「始」字誤耳。

　　〔七〕「驕妒者」治要作「驕妒之臣」。○鐸按：當據治要補「之臣」二字。「驕妒之臣者」、「詆訾之法者」兩文相對。

　　〔八〕即賢難篇所云「群犬齧賢」。一切經音義一引三蒼云：「噬，齧也。」

　　〔九〕「權」如「權兵」之「權」，注見勸將篇。○俞樾云：『「權」字無義，當作「嚾」。廣韻二十九換云：「喚，呼也。嚾，上同。」然則「嚾」即「喚」字，猶雲「呼噬賢之狗」耳。』○鐸按：權、秉互文。文選五等論注引賈逵國語註：「權，秉也。」勸將篇：「權十萬之眾」，「權」亦秉持之義。考「嚾」字見於荀子非十二子篇者，乃「讙」之別體。若大戴禮記易本命篇：「咀嚾者九竅而胎生」，「嚾」乃「●」字之訛。其用為呼喚字，見抱朴子酒誡篇（「仰嚾天墜，俯呼地陷」），而他篇則仍用「喚」字（如疾謬篇：「主則望客而喚狗」）。是以「嚾」為「喚」，六朝時始偶見之。俞氏泥於「喚狗」之熟語，欲以後世之字改漢人之書，不可從也。　　〔一０〕以上九字，治要作「而外招噬賢之狗」。

　　〔一一〕治要「至」下有「理」字，蓋誤。 

　　世有莫盛之福，又有莫痛之禍。處莫高之位者，不可以無莫大之功。竊亢龍之極貴者〔二〕，未嘗不破亡也。成天地之大功者，未嘗不蕃昌也〔三〕。

　　〔一〕後漢書本傳作「貴忠」。○鐸按：本篇敘錄云：「位以德興，德貴忠立。」忠於一人而賊於兆民者，則不得謂之忠。蓋忠可貴，而有辨焉。賊於民者，天罰之。天罰之，實民罰之也。凡言天者，托之以說教耳。

　　〔二〕「者」字舊脫。　　〔三〕注見思賢篇。

　　帝王之所尊敬〔一〕，天之所甚愛者，民也〔二〕。今人臣受君之重位，牧天之所甚愛〔三〕，焉可以不安而利之，養而濟之哉〔四〕﹖是以君子任職則思利民〔五〕，達上則思進賢〔六〕，功孰大焉﹖故居上而下不重也，在前而後不殆也〔七〕。書稱「天工人其代之〔八〕」，王者法天而建官〔九〕，自公卿以下，至於小司〔一０〕，輒〔一一〕非天官也﹖是故明主不敢以私愛，忠臣不敢以誣能〔一二〕。夫竊人之財，猶謂之盜〔一三〕，況偷天官以私己乎〔一四〕﹖以罪犯人，必加誅罰，況乃犯天，得無咎乎〔一五〕？

　　〔一〕本傳作「夫帝王之所尊敬者天也」。按春秋繁露郊義篇云：「天者，百神之君也；王者之所最尊也」。○鐸按：當從本傳，天、民韻。　　〔二〕襄十四年左傳：『師曠曰：「天之愛民甚矣！」』

　　〔三〕襄十四年左傳：『師曠曰：「天生民而立之君，使司牧之。」』漢書鮑宣傳云：「為天牧養元元。」

　　〔四〕漢書高帝紀十一年詔曰：「賢人已與我共平之矣，而不與吾共安利之可乎﹖」晁錯傳云：「知所以安利萬民，則海內必從矣。」易繫辭下傳云：「萬民以濟。」

　　〔五〕桓六年左傳云：「上思利民，忠也。」說苑建本篇云：「賢臣之事君也，苟有可以安國家利民人者，不避其難，不憚其勞，以成其義。」政理篇云：「知為吏者，奉法利民。」

　　〔六〕漢書楚元王傳劉向封事云：「賢人在上位，則引其類而聚之於朝。」楚策：『蘇子曰：「忠臣之於君也，必進賢人以輔之。」呂氏春秋贊能篇云：「功無大乎進賢。」　　〔七〕文子道德篇：『老子曰：「居上而民不重，居前而眾不害。」』

　　〔八〕皋陶謨。○鐸按：已見思賢篇。

　　〔九〕後漢書劉玄傳：『李淑云：「三公上應台宿，九卿下括河海，故天工人其代之。」』論衡紀妖篇云：「天官百二十，與地之王者無以異也。地之王者，官屬備具，法象天官，稟取制度。」桓八年公羊傳疏引春秋說云：「立三台以為三公，北斗九星為九卿，二十七大夫內宿部衛之，列八十一紀以為元士，凡百二十官焉。」

　　〔一０〕按後漢時有上司、小司之稱。中論譴交篇云：「下及小司，列城墨綬，莫不相商以得人，自矜以下士。」小司，謂官職之卑者。其稱上司者，皆謂司馬。光武改司馬為太尉，故太尉稱上司，見後漢書郎顗、劉愷、楊震傳，及後漢紀章帝元和三年。若史弼傳云：「承望上司，誣陷良善」，吳佑傳章懷注引陳留耆舊傳云：「佑處同僚無私書之問，上司無箋檄之敬」，則皆以為上官之通稱矣。

　　〔一一〕「輒」疑「孰」。

　　〔一二〕管子法法篇云：「明君不以祿爵私所愛，忠臣不誣能以干爵祿。」○鐸按：誣能，謂本無能而自以為能。荀子君道篇：「臣不能而誣能，則是臣詐也。」韓非子二柄篇：「君見好，則群臣誣能。」語皆本於管子。

　　〔一三〕僖廿四年左傳介之推語。

　　〔一四〕○鐸按：僖二十四年左傳「偷」作「貪」。俞樾云：『「貪」讀為「探」。探，取也。「偷」亦「取」也。』劉文淇曰：『「偷天」或左氏舊說。』

　　〔一五〕○鐸按：遏利篇云：「盜人必誅，況乃盜天乎﹖得無受禍焉﹖」注見彼。　　五代建侯，開國成家，傳嗣百世，歷載千數〔一〕，皆以能當天官，功加百姓。周公東征，後世追思〔二〕，召公甘棠，人不忍伐，〔三〕見愛如是，豈欲私害之者哉〔四〕﹖此其後之封君多矣〔五〕，或不終身，或不期月，而莫隕墜，其世無者，載莫盈百，是人何也哉〔六〕﹖

　　〔一〕注見思賢篇。

　　〔二〕詩破斧。

　　〔三〕詩甘棠。　　〔四〕史記商君傳集解引新序云：『昔周、召施善政，及其死也，後世思之，「蔽芾甘棠」之詩是也。嘗舍於樹下，後世思其德，不忍伐其樹，況其身乎﹖』今新序佚此文。

　　〔五〕史記樂書云：「封君世辟。」

　　〔六〕「而莫」以下，文有脫誤。按漢書高惠高後文功臣表敘引杜業說云：「昔唐以萬國致時雍之政，虞、夏以之多群後饗共己之治。湯法三聖，殷氏太平。周封八百，重繹來賀。成王察牧野之克，顧群後之勤，知其恩結於民心，功光於王府也，故追述先父之志，錄遺老之策，高其位，大其寓。至其沒也，世主嘆其功，無民而不思。所息之樹且猶不伐，況其廟乎﹖是以燕、齊之祀與周並傳，子繼弟及，歷載不墮。豈無刑辟﹖繇祖之竭力，故支庶賴焉。跡漢功臣，亦皆割符世爵，受山、河之誓。百餘年閒，而襲封者盡，或絕失姓，或乏無主，朽骨孤於墓，苗裔流於道。以往況今，甚可悲傷。」此文自「五代」以下，大恉本於彼。「是何也哉」見勸將篇，此「人」字亦疑衍。○鐸按：「莫」下疑脫「不」字。「世無」疑當作「撫世」，語見下文及德化篇。「也」疑當作「在」。

　　五代之臣，以道事君〔一〕，以仁撫世，澤及草木〔二〕，兼利外內，普天率土〔三〕，莫不被德〔四〕，其所安全，真天工也。是以福祚流衍〔五〕，本枝百世〔六〕。季世之臣〔七〕，不思順天，而時主是諛，謂破敵者為忠，多殺者為賢。白起、蒙恬〔八〕，秦以為功，天以為賊。息夫、董賢〔九〕，主以為忠，天以為盜。此等之儔，雖見貴於時君，然上不順天心，下不得民意〔一０〕，故卒泣血號咷，以辱終也〔一一〕。易曰：「德薄而位尊，智小而謀大，力少而任重，鮮不及矣〔一二〕。」是故德不稱其任，其禍必酷；能不稱其位，其殃必大。

　　〔一〕論語。

　　〔二〕漢書嚴助傳淮南王上書云：「嗯至禽獸，澤及草木。」

　　〔三〕後漢書班彪後固傳明堂詩：「普天率土，各以其職。」章懷註：『詩小雅曰：「溥天之下，莫非王土；率土之濱，莫非王臣。」「普」亦「溥」也。』

　　〔四〕漢書禮樂志：『董仲舒云：「德化被四海。」』　　〔五〕漢書敘傳王命論云：「福祚流於子孫。」　　〔六〕詩文王。「枝」今作「支」。莊六年左傳引詩與此同。

　　〔七〕昭三年左傳：『晏子曰：「此季世也。」』

　　〔八〕並見史記。

　　〔九〕並見漢書。　　〔一０〕漢書元後傳：『王章云：「上順天心，下安百姓。」』王莽傳云：「承順天心，快百姓意。」　　〔一一〕易屯上六：「泣血漣如。」旅上九：「旅人先笑後號咷。」淮南子繆稱訓云：『小人在上位，如寢關曝纊，不得須臾寧，故易曰：「乘馬班如，泣血漣如。」言小人處非其位，不可長也。』　　〔一二〕易繫辭下傳。「少」今本作「小」，唐石經作「少」。按晉書山濤傳云：「德薄位高，力少任重。」後漢書朱馮虞鄭周列傳贊章懷注引易同。荀子儒效篇：「能小而事大，辟之是猶力之少而任重也。」亦用易語。錢宮詹大昕云：『三國志王修傳注引魏略：「力少任重。」漢書王莽傳：「自知德薄位尊，力少任大。」今本「少」作「小」，惟北宋景佑本是「少」字。』○鐸按：經義述聞二王念孫曰：『「少」與「小」形聲皆相似，又涉上句「知小」而誤耳。今本作「力小」，乃後人依俗本改之。集解引虞注尚未改。又潛夫論及群書治要、顏師古漢書敘傳注引易並作「力少而任重」。明塗禎本鹽鐵論毀學篇：「故德薄而位高，力少而任重」，即本繫辭傳文，張之象本復改「少」為「小」。』

　　且夫竊位之人〔一〕，天奪其鑑〔二〕，神惑其心。是故貧賤之時，雖有鑑明之資〔三〕，仁義之志，一旦富貴，則背親捐〔四〕舊，喪其本心〔五〕。皆疏骨肉而親便辟〔六〕，薄知友而厚狗馬〔七〕。財貨滿於僕妾〔八〕，祿賜盡於猾奴〔九〕。寧見朽貫千萬，而不忍賜人一錢；寧積粟腐倉，而不忍貸人一斗〔一０〕。人多驕肆，〔一一〕負債不償〔一二〕，骨肉怨望於家〔一三〕，細民謗讟於道〔一四〕。前人以敗，後爭襲之，誠可傷也。

　　〔一〕注見賢難篇。

　　〔二〕僖二年左傳云：「是天奪之鑑，而益其疾也。」○鐸按：晉語二作「天奪其鑑」。「其」猶「之」也。荀子君道篇：「然而求卿相輔佐，則獨不若是其公也。」韓詩外傳二「其」作「之」，是「其」與「之」同也。他例詳經傳釋詞卷五、卷九。

　　〔三〕王先生云：『「鑑明」當依本傳作「明察」，鑑、察形近而訛。』繼培按：「鑑」蓋「賢」之誤，漢書五行志云：「人君有賢明之材，畏天威命。」王褒傳云：「世必有聖知之君，而後有賢明之臣。」　　〔四〕「捐」舊作「損」，據傳改。

　　〔五〕孟子云：「此之謂失其本心。」

　　〔六〕史記伍子胥傳云：「疏骨肉之親。」「辟」讀為「嬖」。漢書佞幸傳贊云：「咎在親便嬖。」

　　〔七〕鹽鐵論散不足篇云：「百姓或短褐不完，而犬馬衣文繡。」說苑正諫篇：『咎犯曰：「民有飢色，而馬有粟秩。」』

　　〔八〕史記孟嘗君傳云：「僕妾余粱肉，而士不厭糟糠。」

　　〔九〕漢書貢禹傳云：「祿賜愈多，家日以益富。」一切經音義一引三蒼云：「猾，黠惡也。」史記貨殖傳云：「桀黠奴，人之所患也。」

　　〔一０〕史記平準書云：「京師之錢累巨萬，貫朽而不可校。太倉之粟，陳陳相因，充溢露積於外，至腐敗而不可食。」高祖紀云：「實不持一錢。」田敬仲世家云：「田常復修釐子之政，以大鬥出貨，以小斗收。」御覽八百四十「一斗」作「一升」。按此文即墨子尚同上篇所云；「腐●余財，不以相分。」

　　〔一一〕管子霸言篇雲；「富而驕肆者復貧。」

　　〔一二〕說文云：「償，還也。」「債」本書多作「責」，責、債古今字。○鐸按：漢書宣元六王傳淮陽憲王傳：「舅張博言負責數百萬，願王為償。」師古註：「責，謂假貸人財物未償者也。」漢時驕貴多假貸於民，其實勒索也。事亦見三式、斷訟篇。　　〔一三〕毛詩角弓序云：「骨肉相怨。」鄭玄詩箋云：「骨肉之親相疏遠，則以親親之望，易以生怨。」按怨、望同義，史記陳余傳：『

　　餘怒曰：「不意君之望臣深也。」』索隱云：「望，怨責也。」○鐸按：說文：「●，責望也。」書傳通以「望」為之。漢書文三王傳梁孝王傳：「上由此怨望於梁王。」景十三王傳江都易王傳：「建恐誅，與其後祝詛上，語怨望。」陳湯傳：「海內怨望。」「怨望」二字平列。

　　〔一四〕晏子春秋諫下云：「不顧細民。」昭元年左傳云：「民無謗讟。」○鐸按；宣十二年左傳注；「讟，謗也。」「謗讟」亦二字平列。　　歷觀前世貴人之用心也，與嬰兒等〔一〕。嬰兒有常病，貴臣有常禍〔二〕，父母有常失，人君有常過。嬰兒常病，傷飽也；貴臣常禍，傷寵也。父母常失，在不能已於媚子〔三〕；人君常過，在不能已於驕臣〔四〕。哺乳太多〔五〕，則必掣縱而生

〔六〕；貴富太盛，則必驕佚而生過〔七〕。是故媚子以賊其軀者，非一門也；驕臣用滅其家者，非一世也〔八〕。或以背叛橫逆不道〔九〕，或以德薄不稱其貴。文昌奠功，司命舉過〔一０〕，觀惡深淺，稱罪降罰，或捕格斬首〔一一〕，或拉髆掣胸〔一二〕，掊死深阱〔一三〕，銜刀都市〔一四〕，殭屍破家，覆宗滅族者，皆無功於民氓者也。而後人貪權冒寵，蓄積無極〔一五〕，思登顛隕之台〔一六〕，樂循覆車之跡〔一七〕，願裨福祚〔一八〕，以備員滿貫者〔一九〕，何世無之﹖　　〔一〕「與嬰」二字舊空，據程本。釋名釋長幼云：「人始生曰嬰兒。胸前曰嬰，抱之嬰前，乳養之也。」

　　〔二〕「貴臣」程本作「貴人」。按本傳及意林並作「貴臣」，下同。

　　〔三〕詩思齊毛傳：「媚，愛也。」

　　〔四〕後漢書陳元傳云：「人君患在自驕，不患驕臣。」

　　〔五〕漢書賈誼傳云：「抱哺其子」，顏師古注；「哺，

也。」

　　〔六〕說文手部：「

，引縱曰

。」

部：「瘛，小兒瘛瘲病也。」戴侗六書故云：「瘛瘲謂小兒風驚，乍掣乍縱。掣，搐也；縱則掣而乍舒也。」玉篇云：「

，小兒瘨病。」按素問大奇論云：「

瘛筋攣。」○鐸按：今謂小兒驚風，漢書藝文志有瘲瘛方三十捲，即治此病者。

　　〔七〕趙策：公子牟曰：「貴不與富期而富至，富不與粱肉期而粱肉至，粱肉不與驕奢期而驕奢至，驕奢不與死亡期而死亡至。累世以前，坐此者多矣。」成六年左傳云：「國饒則民驕佚。」○鐸按：史記貨殖傳：「游媚貴富。」　　〔八〕春秋繁露身之養重於義篇云：「忘義而殉利，去理而走邪，以賊其身，而禍其家。」「賊軀」猶「賊身」。漢書梅福傳云：「漢興以來，社稷三危，呂、霍、上官，皆母后之家也。親親之道，全之為右，當與之賢師良傅，教以忠孝之道。今乃尊寵其位，授以魁柄，使之驕逆，至於夷滅，此失親親之大者也。」此文意與彼同。

　　〔九〕橫逆不道，即述赦篇所云「大逆不道」也。漢書陳湯傳雲；「不道無正法，以所犯劇易為罪。」大逆，不道之劇者。

　　〔一０〕史記天官書云：「斗魁戴匡六星曰文昌宮，四曰司命。」禮記祭法：「司命」，鄭註：「司命主督察三命。」疏云：『皇氏云：「司命者，文昌宮星。」』白虎通壽命篇云：「隨命者，隨行為命，欲使民務仁立義無滔天，滔天則司命舉過，言則用以弊之。」後漢書張衡傳章懷注引春秋佐助期曰：「司命神名為滅黨，長八尺，小鼻，望羊，多髭，

瘦，通於命運期度。」

　　〔一一〕後漢書劉盆子傳章懷註：「相拒而殺之曰格。」按漢書馮奉世後野王傳：「池陽令並素行貪污，野王部督郵掾趙都按驗，得其主守盜十金罪，收捕。並不首吏，都格殺。」顏師古註：「不首吏，謂不伏從收捕也。」

　　〔一二〕莊元年公羊傳：「搚干而殺之」，何休註：「搚，折聲也。」釋文：『「搚」亦作「拉」。』釋名釋姿容云：「掣，制也。制頓之使順己也。」鹽鐵論散不足篇云：「吏捕索掣頓，不以道理。」續漢書五行志載梁冀事云：「吏卒掣頓，折其要脊。」

　　〔一三〕周禮掌囚：「凡殺人者，踣諸巿。」鄭註：「踣，殭屍也。」「掊」與「踣」同。「阱」傳作「牢」。按「阱」蓋「」之誤。廣韻云：『「」與「牢」同。』漢碑「太牢」字多作「」。鹽鐵論褒賢篇云：「身在深牢，莫知恤視。」後漢書黨錮傳范滂傳論云：「幽深牢，破室族。」○鐸按：漢書谷永傳：「又以掖庭獄大為亂阱」，顏註：「穿地為坑阱以拘繫罪人也。」「阱」與「阱」同，今謂地牢也。

　　〔一四〕漢書王嘉傳云：「奉職負國，當伏刑都巿，以示萬眾。」○鐸按：三式篇：「其耗亂無狀者，皆銜刀瀝血於市。」銜刀，謂以刀斷脰，猶今俗言「刀嵌頸」也。

　　〔一五〕楚語：『斗且廷見令尹子常，歸以語其弟曰：「令尹問蓄聚積實，如餓豺狼焉，殆必亡者也。」』文十八年左傳云：「貪於飲食，冒於貨賄，聚歛積實，不知紀極。」杜註：『「冒」亦「貪」也。』

　　〔一六〕太玄經上次七：「升於顛台。」

　　〔一七〕新書連語：『周諺曰：「前車覆而後車戒。」』韓詩外傳五云：「前車覆而後車不誡，是以後車覆也。」後漢書隗囂傳云：「循覆車之軌。」

　　〔一八〕詩采菽云：「福祿膍之」，毛傳：「膍，厚也。」「裨」與「膍」同。儀禮覲禮鄭註：『「裨」之為言「埤」也。』詩北門毛傳：「埤，厚也。」

　　〔一九〕史記平原君傳云：『秦之圍邯鄲，趙使平原君求救合縱於楚，約與食客門下二十人偕，得十九人，余無可取者。門下有毛遂者，前自讚於平原君曰：「願君即以遂備員而行。」』張丞相傳云：「自申屠嘉死之後，丞相皆以列侯繼嗣，娖娖廉謹，為丞相備員而已。」宣六年左傳：『中行桓子曰：「使疾其民，以盈其貫，將可殪也。」』韓非子說林下云：『有與悍者鄰，欲賣宅而避之。人曰：「是其貫將滿也，子姑待之。」答曰：「吾恐其以我滿貫也。」』○鐸按：今猶謂數之極限為「滿貫」，古語之遺也。　　當呂氏之貴也，太后稱制而專政，祿、產秉事而握權，擅立四王，多封子弟，兼據將相，外內盤結，自以雖湯、武興，五霸作，弗能危也。於是廢仁義而尚威虐，滅禮信而務譎詐。海內怨痛，人慾其亡，故一朝摩滅而莫之哀也〔一〕。霍氏之貴，專相幼主，誅滅同僚，廢帝立帝，莫之敢違。禹繼父位，山、雲屏事，諸婿專典禁兵，婚姻本族〔二〕。王氏之貴，九侯五將〔三〕，朱輪二十三〔四〕。太后專政，秉權三世。莽為宰衡，封安漢公，居攝假號，身當南面，卒以篡位，十有餘年，自以居之已久，威立恩行，永無禍敗，故遂肆心恣意，私近忘遠，崇聚群小，重賦殫民，以奉無功，動為奸詐，托之經義，迷惘百姓，欺誣天地。自以我密，人莫之知，皇天從上鑑其奸，神明自幽照其態，豈有誤哉〔五〕！

　　〔一〕事見漢書高後紀。晉語云：「一朝而滅，莫之哀也。」按方言云：「摩，滅也。」「摩」與「靡」通。漢書司馬遷傳云：「古者富貴而名摩滅，不可勝紀。」字亦作「糜」，賈山傳云：「萬鈞之所壓，無不糜滅者。」　　〔二〕事見漢書霍光傳。「屏」當作「秉」。魏相傳：『相奏封事言：「光死，子復為大將軍，兄子秉樞機，昆弟諸婿據權埶，在兵官。」』張禹傳云：「總秉諸事」，亦「秉事」之證。王先生云：『「本族」疑「帝族」。』○鐸按；上文「祿、產秉事」，足證「屏事」之誤。霍光傳：『茂陵徐生曰：「霍氏秉權日久。」』「秉事」即「秉權」也。「秉權」亦見下文。　　〔三〕漢書王莽傳云：「家凡九侯五大司馬。」「五將」即「五大司馬」也。元後傳：『解光奏：「曲陽侯根宗重身尊，三世據權，五將秉政。」』五行志云：「五將世權。」

　　〔四〕漢書楚元王傳劉向封事云：「王氏一姓，乘朱輪華轂者二十三人。」

　　〔五〕事見漢書王莽傳。按此言呂、霍、王氏事，大恉本劉向封事。

　　夫鳥以山為卑而橧巢其上，魚以淵為淺而穿穴其中，卒所以得之者餌也〔一〕。貴戚懼家之不吉而聚諸令名〔二〕，懼門之不堅而為作鐵樞〔三〕，卒其以敗者〔四〕，非苦禁忌少〔五〕而門樞朽也，常苦崇財貨而行驕僭〔六〕，虐百姓而失民心爾。

　　〔一〕曾子疾病篇文。大戴禮「橧」作「曾」，「穿」作「蹶」。說苑敬慎篇、談叢篇並作「穿」。○經義述聞十一王念孫曰：『「蹶穴」與「曾巢」對文。蹶者，穿也。言更於淵中穿土為穴也。廣雅曰：「●，穿也。」●、蹶通。』○鐸按：荀子法行篇「橧」作「增」，「穿」作「堀」，並字異而義同。

　　〔二〕史記秦始皇紀云：「阿房宮成，欲更擇令名名之。」「聚」傳作「制」。按「聚」乃「制」之誤。西京雜記云：「初修上林苑，群臣遠方各獻名果異樹，亦有製為美名，以標奇麗。」「制名」亦一證。

　　〔三〕說文云：「樞，戶樞也。」

　　〔四〕本傳「其」下有「所」字，天中記十五同。○鐸按；本書雖或以「以」為「所以」，然例以上文，則當作「所以」。

　　〔五〕漢書藝文志論陰陽家云：「拘者為之，則牽于禁忌。」

　　〔六〕漢書貢禹傳云：「守相崇財利。」王商傳云：「王鳳顓權，行多驕僭。」○鐸按：「崇」與「叢」同，聚也。上文「崇聚」平列。

　　孔子曰：「不患無位，患己不立〔一〕。」是故人臣不奉遵禮法，竭精思職〔二〕，推誠輔君，效功百姓，下自附於民氓，上承順於天心，而乃欲任其私知，竊君威德，以陵下民，反戾天地，欺誣神明，偷進苟得，以自奉厚；居累卵之危，而圖泰山之安〔三〕，為朝露之行〔四〕，而思傳世之功〔五〕，譬猶始皇之舍德任刑，而欲計一以至於萬也〔六〕。豈不惑哉！

　　〔一〕論語作「患所以立」。○鐸按：劉寶楠論語正義謂此所引當是以義增成。　　〔二〕漢書梅福傳云：「厲志竭精。」

　　〔三〕漢書枚乘傳諫吳王書云：「必若所欲為，危於絫卵，難於上天。變所欲為，易於反掌，安於泰山。」　　〔四〕史記商君傳：『趙良曰：「君之危，如朝露。」』

　　〔五〕墨子所染篇云：「功名傳於後世。」漢書禮樂志郊祀歌云：「傳世無疆。」

　　〔六〕漢書賈山傳云：『古者聖王作謚，三四十世耳。秦皇帝曰：「死而以謚法，是父子名號有時相襲也。以一至萬，則世世不相復也。」故死而號曰始皇帝，其次曰二世皇帝者，欲以一至萬也。』

　　王者以四海為一家〔二〕，以兆民為通計〔三〕。一夫不耕，天下必受其飢者；一婦不織，天下必受其寒者〔四〕。今舉世舍農桑，趨商賈，牛馬車輿，填塞道路，游手為巧〔五〕，充盈都邑，治本者少，浮食者眾〔六〕。商邑翼翼，四方是極〔七〕。今察洛陽〔八〕，浮末者什於農夫，虛偽游手者什於浮末。是則一夫耕，百人食之，一婦桑，百人衣之，以一奉百，孰能供之﹖天下百郡千縣，巿邑萬數，類皆如此，本末何足相供﹖則民安得不飢寒﹖飢寒並至，則安能不為非﹖為非則奸宄，奸宄繁多，則吏安能無嚴酷﹖嚴酷數加，則下安能無愁怨﹖愁怨者多，則咎徵並臻，下民無聊，而〔九〕上天降災，則國危矣〔一０〕。
　　〔一〕○鐸按：東漢浮偽，諸所譏刺，自衣食器用之靡，車輿廬舍之僭，下至游敖博弈之紛，俳倡戲弄之巧，巫覡祝禱之誕，婚姻禮節之繁，無鉅細咸列舉之，而尤痛疾於喪葬祠祭之濫。蓋與鹽鐵論散不足篇所縷陳者，詳略互見焉。參合觀之，則兩京貧富不均之狀可知矣。
　　〔二〕漢書高帝紀七年：『蕭何曰：「天子以四海為家。」』荀子王制篇云：「四海之內若一家。」
　　〔三〕閔元年左傳云：「天子曰兆民。」
　　〔四〕管子揆度篇云：「農有常業，女有常事。一農不耕，民有為之飢者；一女不織，民有受其寒者。」呂氏春秋愛類篇云：『神農之教曰：「士有當年而不耕者，則天下或受其飢矣；女有當年而不績者，則天下或受其寒矣。」』新書無蓄篇云：『古人曰：「一夫不耕，或為之飢；一婦不織，或為之寒。」』
　　〔五〕後漢書章帝紀元和三年詔曰：「務盡地力，勿令游手。」按漢書貨殖傳云：「童手指千」，孟康曰：「古者無空手遊口，皆有作務。作務須手指，故曰手指。」「巧」舊作「功」，據本傳改。
　　〔六〕漢書成帝紀陽朔四年詔曰：「閒者民彌惰怠，鄉本者少，趨末者眾。」地理志云：「漢興，立都長安，郡國輻輳，浮食者多，民去本就末。」治要載崔實政論云：「世奢服僭，則無用之器貴，本務之業賤矣。農桑勤而利薄，工商逸而入厚，故農夫輟耒而雕鏤，工女投杼而刺文，躬耕者少，末作者眾。」
　　〔七〕詩殷武云：「商邑翼翼，四方之極。」漢書匡衡傳衡上疏引詩與今同，漢紀載衡疏作「京邑翼翼，四方是則」。後漢書樊宏後准傳又引云：「京師翼翼，四方是則」，章懷注謂出韓詩。張衡東京賦：「京邑翼翼，四方所視」，薛綜注云：「京，大也。大邑謂洛陽也。」此文引詩以證洛陽，疑本作「京邑」，後人據毛詩改之。○鐸按：此書引詩多三家，則本作「京邑翼翼，四方是則」。漢紀之文本于衡疏，今本衡疏作「商邑翼翼，四方之極」，亦後人所改。樊准傳作「京師」，因彼處下文「京師」字而誤。後魏書甄琛傳、白帖七十六兩引亦並作「京邑翼翼，四方是則」，後魏時齊詩已亡，唐時韓詩尚存，則皆韓詩也。說詳經義述聞卷七。又匡衡疏引詩以證長安，與此文引詩之旨合，作「四方是極」，則非其旨矣。後漢書魯恭傳恭引魯詩亦作「四方是則」。
　　〔八〕後漢書光武帝紀云：「建武元年冬十月，車駕入洛陽，遂定都焉。」按「洛」當依下文作「雒」。漢書地理志：「河南郡雒陽」，顏師古註：『魚豢云：「漢火德，忌水，故去洛水而加隹。」如魚氏說，則光武以後，改為「雒」字也。』○鐸按：古字本作「雒」，非漢所改，明、清地理家多能辨之。
　　〔九〕「而」舊作「則」，據傳改。○鐸按：「則」猶「而」也，不煩改作。
　　〔一０〕管子八觀篇云：「主上無積而宮室美，氓家無積而衣服修，乘車者飾觀望，步行者雜文采，本資少而末用多者，侈國之俗也。國侈則用費，用費則民貧，民貧則奸智生，奸智生則邪巧作。奸邪之所生，生於匱不足；匱不足之所生，生於侈；侈之所生，生於毋度。故曰：審度量，節衣服，儉財用，禁侈泰，為國之急也。」墨子辭過篇云：「其民飢寒並至，故為奸邪多。奸邪多則刑罰深，刑罰深則國亂。」說苑反質篇：『魏文侯問李克曰：「刑罰之源安生﹖」李克曰：「生於奸邪淫佚之行。凡奸邪之心，飢寒而起。淫佚者，久飢之詭也。雕文刻鏤，害農事者也。錦繡纂組，傷女工者也。農事害，則飢之本也；女工傷，則寒之原也。飢寒並至，而能不為奸邪者，未之有也。男女飾美以相矜，而能無淫佚者，未嘗有也。故上不禁技巧，則國貧民侈。國貧窮者為奸邪，而富足者為淫佚，則驅民而為邪也。民已為邪，因以法隨誅之，不赦其罪，則是為民設陷也。刑罰之起有原，人主不塞其本而替其末，傷國之道也。」』新書孽產子篇云：「百人作之，不能衣一人也，欲天下之無寒，胡可得也﹖一人耕之，十人聚而食之，欲天下之無飢，胡可得也﹖譏寒切於民之肌膚，欲其無為奸邪盜賊，不可得也。」漢書景帝紀後二年詔曰：「雕文刻鏤，傷農事者也；錦繡纂組，害女紅者也。農事傷，則飢之本也；女工害，則寒之原也。夫飢寒並至，而能亡為非者寡矣。」按數家所言，意恉相同，此文所從出也。
　　夫貧生於富，弱生於強，亂生於治，危生於安〔一〕。是故明王之養民也，憂之勞之〔二〕，教之誨之〔三〕，慎微防萌，以斷其邪〔四〕。故易美「節以制度，不傷財，不害民〔五〕」；七月詩大小教之，終而復始〔六〕。由此觀之，民固不可恣也〔七〕。　　〔一〕孫子兵勢篇云：「亂生於治，怯生於勇，弱生於強。」
　　〔二〕漢書董仲舒傳云：「憂勞萬民。」淮南子泛論訓云：「以勞天下之民」，高誘註：『「勞」猶「憂」也。勞，讀「勞敕」之「勞」。』　　〔三〕詩綿蠻。
　　〔四〕說苑雜言篇：『孔子曰：「中人之情，有餘則侈，不足則儉，無禁則淫，無度則失，縱慾則敗。飲食有量，衣服有節，宮室有度，畜聚有數，車器有限，以防亂之源也。」漢書王吉傳云：「古者衣服車馬，貴賤有章，以褒有德，而別尊卑。今上下僭差，人人自製，是以貪財誅利，不畏死亡。周之所以能致治，刑措而不用者，以其禁邪於冥冥，絕惡於未萌也。」
　　〔五〕節彖辭。　　〔六〕豳風。
　　〔七〕淮南子主術訓云：「古之置有司也，所以禁民使不得自恣也。」
　　今民奢衣服，侈飲食，事口舌〔一〕，而習調欺〔二〕，以相詐紿〔三〕，比肩是也〔四〕。或以謀奸合任為業〔五〕，或以游敖博弈為事〔六〕；或〔七〕丁夫世不傳犁鋤〔八〕，懷丸挾彈，攜手遨遊〔九〕。或取好土作丸賣之，於彈外不可以禦寇，內不足以禁鼠，〔一０〕晉靈好之以增其惡〔一一〕，未嘗聞志義之士喜操以游者也。惟無心之人，群豎小子〔一二〕，接而持之，妄彈鳥雀，百發不得一，而反中面目，此最無用而有害也。或坐作竹簧〔一三〕，削銳其頭，有傷害之象，傅以蠟蜜，有甘舌之類〔一四〕，皆非吉祥善應。或作泥車、瓦狗、馬騎、倡排〔一五〕，諸戲弄小兒之具以巧詐〔一六〕。
　　〔一〕史記蘇秦傳云：『兄弟嫂妹妻妾竊皆笑之曰：「周人之俗，治產業，力工商，逐什二以為務。今子釋本而事口舌，困不亦宜乎﹖」』
　　〔二〕廣雅釋詁云：「調，欺也。」一切經音義十二引通俗文：「大調曰譺。」蒼頡篇：「譺，欺也。」
　　〔三〕說文云：「詒，相欺詒也。」「紿」與「詒」通。
　　〔四〕晏子春秋雜下云：「臨淄三百閭，張袂成陰，揮汗成雨，比肩繼踵而在。」
　　〔五〕本傳注云：「合任，謂相合為任俠也。」按「合」疑當作「會」，詳述赦篇。漢書酷吏尹賞傳：「受賕報讎」，漢紀成帝永始三年作「受任報讎」，「任」即「合任」之「任」，疑漢書為後人所改。○鐸按：「合任」即「會任」，謂並兼任俠也。史記貨殖列傳：「其在閭巷少年，攻剽椎埋，劫人作奸，掘冢鑄幣，任俠並兼，借交報仇。」即此所謂「以謀奸合任為業」者也。
　　〔六〕漢書循吏召信臣傳云：「府縣吏家子弟好游敖，不以田作為事，輒斥罷之。」
　　〔七〕「或」字疑衍。○鐸按：本傳無。　　〔八〕「傳」本傳作「扶」，蓋本是「傅」字。尚書大傳云：「距冬至四十五日，始出學，傅農事。」「世」當為「卉」，說文云：「卉，三十並也。」○鐸按：「傳」當作「傅」。釋名釋言語：「扶，傅也。」是漢世二字同音之證。
　　〔九〕說文云：「彈，行丸也。」管子輕重丁云：「挾彈懷丸，游水上，彈翡燕小鳥。」輕重戊云：「眾鳥居其上，丁壯者胡丸操彈居其下，終日不歸。」詩北風雲：「攜手同行。」柏舟云：「以遨以游。」文選王褒四子講德論云：「相與結侶，攜手俱游。」按北堂書鈔一百廿四引東觀漢記詔曰：『三輔皆好彈，一大老從旁舉身曰：「噫嘻哉！」』東京時挾彈成俗，父老嘆息，王氏所言為不虛矣。　　〔一０〕○鐸按：王紹蘭云：『「於」當為「其」，御覽兵部引作「其彈外不可御盜：內不足禁鼷鼠。」』　　〔一一〕宣二年左傳。　　〔一二〕史記平原君傳：『毛遂曰：「白起，小豎子耳。」
　　〔一三〕「坐」疑衍，蓋即「作」字之駁文。釋名釋樂器云：「簧，橫也。以竹鐵作，於口橫鼓之。」○鐸按：「坐」字副詞，思賢篇：「坐作驕奢」，是其用例。
　　〔一四〕御覽五百八十一「傅」作「塞」，「甘」作「口」。按漢書五行志云：「有口舌之痾。」傅，謂塗附之，如漢書佞幸傳雲「傅，脂粉也」。○鐸按：塞則不能鼓而出聲，傅蜜則有類甜言蜜語，傅、甘二字為長。
　　〔一五〕「排」何本作「俳」。說文云：「倡，樂也。俳，戲也。」漢書霍光傳云：「引內昌邑樂人擊鼓歌吹，作俳倡。」按俳、排古亦通用，莊子在宥篇云：「人心排下而進上」，釋文：『「排」崔本作「俳」。』○鐸按：泥車、瓦狗、馬騎、倡俳，漢墓中多有之。　　〔一六〕漢書地理志云：「趙中山地薄人眾，作奸巧，多弄物，為倡優。」成帝紀永始二年詔曰：「將作大匠萬年，妄為巧詐。」新書瑰瑋篇云：「飾知巧以相詐利。」　　詩刺「不績其麻，女也婆娑〔一〕」。今多不修中饋〔二〕，休其蠶織〔三〕，而起學巫祝，鼓舞事神〔四〕，以欺誣細民，熒惑百姓〔五〕。婦女羸弱〔六〕，疾病之家，懷憂憒憒〔七〕，皆易恐懼，至使奔走便時，去離正宅〔八〕，崎嶇路側〔九〕，上漏下濕〔一０〕，風寒所傷〔一一〕，奸人所利，賊盜所中，益禍益祟〔一二〕，以致重者不可勝數。或棄醫藥，更往事神，故至於死亡，不自知為巫所欺誤，乃反恨事巫之晚，此熒惑細民之甚者也〔一三〕。
　　〔一〕詩東門之枌。「女」今詩作「市」。按本傳亦作「市」。○鐸按：漢書地理志云：『周武王封舜後媯滿於陳，是為胡公，妻以元女大姬。婦人尊貴，好祭祀，用史巫，故其俗巫鬼。陳詩曰：「東門之枌，宛丘之栩，子仲之子，婆娑其下。」此其風也。』此云：「起學巫祝，鼓舞事神」，與班說合，皆本三家詩也。盧文弨、李富孫並謂作「女」為三家異文是已。陳喬樅、陳奐以為誤字，殆不然。
　　〔二〕易家人六二：「在中饋。」
　　〔三〕詩瞻卬。
　　〔四〕說文：「巫，祝也。女能事無形，以舞降神也。」鹽鐵論散不足篇云：「世俗飾偽行詐，為民巫祝，以取釐謝，堅
舌，或以成業致富，故憚事之人，釋本相學。是以街巷有巫，閭裡有祝。」
　　〔五〕史記淮南王傳云：「熒惑百姓」，漢書作「營」，顏師古註：「營，謂迴繞之。」按說文云：「●，惑也。」熒、營並與「●」通。周禮：「凡以神仕者」，鄭註：『國語曰：「古者，民之精爽不攜貳者，而又能齋肅中正，其知能上下比義，其聖能光遠宣朗，其明能光照之，其聰能聽徹之，如是則神明降之。在男曰覡，在女曰巫。是以使制神之處位次主，而為之牲器時服。」巫既知神如此，又能居以大●，是以聖人用之。今之巫祝既闇其義，何明之見﹖何●之行﹖正神不降，惑於淫厲，苟貪貨食，遂誣人神，令此道滅，痛矣！』
　　〔六〕說文云：「羸，瘦也。」漢書匈奴傳云：「見其羸弱。」
　　〔七〕方言云：「愁恚憒憒，毒而不發，謂之氐惆。」郭註：『「氐惆」猶「懊
」也。』易林訟之升：「憒憒不說，憂從中出。」大有之蒙：「李梅零墜，心思憒憒，懷憂少愧，亂我魂氣。」齊策：『
　　孟嘗君曰：「文倦於事，憒於憂。」』
　　〔八〕漢時有避疾之事。漢書遊俠原涉傳云：「人嘗置酒請涉。涉入裡門，客有道涉所知母病，避疾在裡宅者。涉即往候。」後漢書來歙後歷傳云：「皇太子驚病不安，避幸安帝乳母野王君王聖舍。」魯恭後丕傳云：「趙王商嘗欲避疾，便時移住學官。丕止，不聽。」按漢書孝平王皇后傳顏師古注云：「便時，取時日之便也。」　　〔九〕漢書司馬相如傳云：「民人升降移徙，崎嶇而不安。」史記作「陭」。按說文作「
」。
　　〔一０〕莊子讓王篇云：「原憲居魯，環堵之室，上漏下濕。」
　　〔一一〕素問玉機真藏論云：「風者，百病之長也。今風寒客於人，使人豪毛畢直，皮膚閉而為熱。」漢書王吉傳云：「冬則為風寒之所匽薄。」匈奴傳云：「郅支人眾中寒道死」，顏師古註：「中寒，傷於寒也。」敘傳云：「道病中風」，師古註：「中，傷也。為風所傷。」
　　〔一二〕說文云：「禍，害也。祟，神禍也。」
　　〔一三〕史記扁鵲傳云：「信巫不信醫，不治也。」論衡辨祟篇云：「人之疾病，希有不由風濕與飲食者。當風臥濕，握錢問祟，飽飯饜食，齋精解禍，而病不治謂祟不得，命自絕謂巫不審，俗人之知也。」
　　或裁好繒〔一〕，作為疏頭，令工采畫，僱人書祝〔二〕，虛飾巧言，欲邀多福〔三〕。或裂拆繒彩，裁廣數分，長各五寸，縫繪佩之。或紡彩絲而縻〔四〕，斷截以繞臂。此長無益于吉凶〔五〕，而空殘滅繒絲，縈悸小民〔六〕。或〔七〕克削綺縠〔八〕，寸竊八采〔九〕，以成榆葉〔一０〕、無窮〔一一〕、水波之紋〔一二〕，碎刺縫紩〔一三〕，作〔一四〕為笥囊、裙●、衣被〔一五〕，費繒百縑〔一六〕，用功十倍。此等之儔，既不助長農工女〔一七〕，無有益於世〔一八〕，而坐食嘉穀〔一九〕，消費白日〔二０〕，毀敗成功，以完〔二一〕為破，以牢為行〔二二〕，以大為小，以易為難，皆宜禁者也〔二三〕。
　　〔一〕說文云：「繒，帛也。」
　　〔二〕「雇」程本作「顧」。漢書晁錯傳顏師古註：「顧，讎也。若今言雇賃也。」廣韻十一暮：「雇，九雇鳥也。相承借為雇賃字。」周禮太祝：「掌六祝之辭，以事鬼神示，祈福祥，求永貞。」
　　〔三〕詩天保云：「詒爾多福。」
　　〔四〕說文云：「紡，網絲也。」王先生云：『「而」當作「為」。』○鐸按：「為」字古文作「●」，與「而」相似，故誤。或曰：「而」猶「如」也。
　　〔五〕「長」字衍。下文云：「此無益於奉終」，即其例。○鐸按：「長」乃「最」字之誤，上文：「此最無用而有害」，是其例。「最無益」與「空殘滅」相對，少一字則句法參差矣。箋說失之。
　　〔六〕「縈」與「熒」通。漢書酷吏田延年傳：『霍光因舉手自撫心曰：「使我至今病悸。」』韋昭云：「心中惴息曰悸。」御覽廿三引風俗通云：「夏至著五彩辟兵，題曰游光厲鬼，知其名者，無溫疾。五彩，辟五兵也。」又永建中京師大疫云：「厲鬼字野重，游光亦但流言，無指見之者。其後歲歲有病，人情愁怖，復增題之，冀以脫禍。今家人織新縑，皆取著後縑絹二寸許系戶上，此其驗也。」卅一引云：「五月五日，以五彩絲系臂者，辟兵及鬼，令人不病溫。」八百十四引云：「五月五日，賜五色續命絲，俗說益人命。」此文所云，蓋即指此類。
　　〔七〕「或」字舊脫，據御覽八百十六引補。
　　〔八〕「克」與「刻」通。說文云：「綺，文繒也。縠，細縳也。」
　　〔九〕「寸竊」當作「刌切」。說文云：「切，刌也。刌，切也。」御覽八十引春秋合誠圖：「面八彩」，注云：「八彩，彩色有八也。」○鐸按：韋昭國語解敘：「切不自料」，「切」即「竊」字，故此以「竊」為「切」。寸切，蓋謂切之各長寸許耳。「作刌切」，則長度不明。上文「裂拆繒彩」，著其寬廣之度，是其例。
　　〔一０〕方言云：「揄鋪、●、●、帗縷、葉輸，毳也。」郭璞註：「今名短度絹為葉輸。」「輸」玉篇作「褕」。「榆葉」疑即「葉輸」之誤。○鐸按：方言「葉輸」，戴氏疏證本已據玉篇改正。　　〔一一〕廣雅釋器云：「無●，彩也。」●、窮聲相近。後漢書馬援傳章懷注引何承天纂文曰：「都致、錯履、無極，皆布名。」隸釋國三老袁良碑：『孝順時拜梁相，冊云：「賜玉具劍佩、書刀、繡文印衣、無極手巾各一。」』「無極」亦「無窮」之義。
　　〔一二〕淮南子本經訓云：「嬴鏤雕琢，詭文回波」，高誘註：「詭文，奇異之文也。回波，若水波也。」
　　〔一三〕說文云：「縫，以針紩衣也。紩，縫也。」又云：「●，會五采繒色。黹，針縷所紩衣。」「剌」與「黹」通。「碎」疑當作「●」。●、黹、縫、紩四字同義。○鐸按：「碎刺」蓋謂細密刺之為花紋，故下雲「用功十倍」。　　〔一四〕「作」舊作「詐」。
　　〔一五〕「●」舊作「●」。按「●」與「襦」同，周禮司服注鄭司農云：「衣有●裳者為端」，釋文：『「●」本亦作「襦」。』莊子外物篇云：「未解裙襦。」
　　〔一六〕說文云：「縑，並絲繒也。」○鐸按：本傳作「單費百縑」。　　〔一七〕王侍郎云：『長農」當作「良農」。』繼培按：「良」字是也。桓十四年穀梁傳云：「國非無良農工女也。」
　　〔一八〕○鐸按：「無有」疑當作「又無」，上文「無益于吉凶」，是其例。上言「既」，故下言「又」，作「無有益於世」，則句不相承，而又累於詞矣。此書多以既、又連言，明闇篇；「既患其正義以繩己矣，又恥居上位而明不及下。」本篇下文：「既不生谷，又坐為蠹賊也。」皆其證。
　　〔一九〕書呂刑云：「農殖嘉穀。」　　〔二０〕漢書宣帝紀元康二年詔曰：「譬猶踐薄冰以待白日。」按禮記檀弓云：「殷人尚白，大事歛用日中。」鄭註：「日中時亦白。」凡言「白日」者義如此。
　　〔二一〕「完」舊作「見」。
　　〔二二〕傳作「破牢為偽」。按古者謂物不牢為「行」，治要載崔實政論云：「器械行沽。」周禮司市：「害者使亡」，鄭註：「害，害於民，謂物行苦者。」胥師：「察其詐偽飾行儥慝者」，疏謂「後鄭以為行濫」。行沽、行苦、行濫義並同。書舜典：「朕堲讒說殄行」，史記五帝紀作「朕畏忌讒說殄偽」，行、偽同訓，故傳易「行」為「偽」。鹽鐵論力耕篇亦云：「工致牢而不偽。」○經義述聞八王引之曰：『「行」與「牢」正相反。以牢為行，猶言「以堅為脆」耳。今京師人謂貨物不牢為「行貨」，古之遺語也。』○鐸按：今通言「行貨子」。
　　〔二三〕新書瑰瑋篇云：「雕文刻鏤，周用之物繁多，纖微苦窳之器日變而起，民棄完堅而務雕鏤纖巧，以相競高。作之宜一日，今十日不輕能成，用一歲，今半歲而弊。作之費日挾巧，用之易弊，不耕而多食農人之食，是天下之所以困貧而不足也。」
　　山林不能給野火，江海不能灌漏卮〔一〕。孝文皇帝躬衣弋綈，足履革舄，以韋帶劍，集上書囊以為殿帷〔二〕，盛夏苦暑，欲起一台，計直百萬，以為奢費而不作也〔三〕。今京師貴戚，衣服、飲食、車輿、文飾、廬舍，皆過王制，僭上甚矣〔四〕。從奴僕妾，皆服葛子升越，筩中女布〔五〕，細緻〔六〕綺縠〔七〕，冰紈〔八〕錦繡〔九〕。犀象珠玉，虎魄〔一０〕玳瑁，石山隱飾〔一一〕，金銀錯鏤〔一二〕，獐麂履舄〔一三〕，文組彩
〔一四〕，驕奢僭主，轉相誇詫，箕子所唏，今在僕妾〔一五〕。富貴嫁娶，車軿各十〔一六〕，騎奴〔一七〕侍僮〔一八〕，夾轂節引〔一九〕。富者競欲相過，貧者恥不逮及〔二０〕。是故一饗之所費，破終身之本業〔二一〕。
　　〔一〕淮南子泛論訓云：「溜水足以溢壺榼，而江河不能實漏卮。」鹽鐵論本議篇云：「川源不能實漏卮，山海不能贍谿壑。」
　　〔二〕見漢書東方朔傳。按「弋綈」賈誼傳作「阜綈」。廣韻雲；「黓，皁也。」「弋」即「黓」之省。
　　〔三〕漢書文帝紀贊云：『嘗欲作露台，召匠計之，直百金。上曰：「百金，中人十家之產也。吾奉先帝宮室，常恐羞之，何以台為﹖」』王嘉傳云：「孝文皇帝欲起露台，惜百金之費，克己不作。」按「百萬」即「百金」，隱三年公羊傳：「百金之魚」，何休註：『「百金」猶「百萬」也。古者以金重一斤，若今萬錢矣。』
　　〔四〕漢書食貨志云：「宗室有土，公卿、大夫以下爭於奢侈，室廬車服，僭上亡限。」
　　〔五〕文選左思吳都賦云：「桃笙象簟，韜於筒中。蕉葛升越，弱於羅紈。」劉淵林註：「蕉葛，葛之細者。升越，越之細者。」按後漢書明德馬皇后紀章懷註：「白越，越布。」越絕書外傳記地傳云：「葛山者，句踐罷吳種葛，使越女織治葛布，獻於吳王夫差。」「越布」之名起此。華陽國志蜀志云：「安漢上下朱邑出好麻黃潤細布，有羌筩盛。」藝文類聚六十一引揚雄蜀都賦云：「其布則筩中黃潤，一端數金。」本傳註：『荊州記曰：「秭歸縣室多幽閒，其女盡織布，至數十升。今永州俗猶呼貢布為女子布也。」』○鐸按：布八十縷為「升」。
　　〔六〕釋名釋采帛云：「細緻，染縑為五色，細且致，不漏水也。」
　　〔七〕綺縠，見上。
　　〔八〕漢書地理志云：「齊地織作冰紈綺繡純麗之物」，臣瓚曰：「冰紈，紈細密，堅如冰者也。」顏師古曰：「如說非也。冰，謂布帛之細，其色鮮絜如冰者也。紈，素也。」按「冰」蓋即「綾」之古文。藝文類聚六十九引六韜云：「桀、紂之時，婦女坐以文綺之席，衣以綾紈之衣。」韓詩外傳七：『陳饒曰：「綾紈綺縠，靡麗於堂，從風而弊。」』「綾紈」即「冰紈」也。方言云：「東齊言布帛之細者曰綾。」釋名云：「綾，凌也。其文望之如冰凌之理也。」
　　〔九〕說文云：「錦，襄色織文也。繡，五采備也。』考工記雲「五采備謂之繡」。　　〔一０〕「虎魄」舊作「琥珀」，據傳改。按漢書西域傳亦作「虎魄」。
　　〔一一〕本傳注云：「謂隱起為山石之文也。」
　　〔一二〕說文雲；「錯，金塗也。」爾雅釋器云：「金謂之鏤。」
　　〔一三〕急就篇云：「麇、麈、
、麀皮給履」，顏師古注；「麇，即今之獐也。」釋名釋衣服云：「履，復其下曰舄。」按此文「履」當作「屨」。周禮屨人鄭註：「復下曰舄，襌下曰屨。古人言屨以通於復，今世言屨以通於襌。」方言云：「自關而西謂之屨，中有木者謂之復舄。」履其通語也。　　〔一四〕組，謂履組。文選陸士衡吊魏武帝文李善注引晏子春秋云：「景公為履，黃金之綦，飾以組，連以珠。」「褋」當為「
」，說文云：「
，履中薦也。」漢書賈誼傳云：「今民賣僮者，為之繡衣絲履偏諸緣」，服虔曰：「加牙條以作履緣。」「組」即「牙條」也。　　〔一五〕淮南子說山訓云：「紂為象箸而箕子唏。」方言：「哀而不泣曰唏。」鹽鐵論散不足篇云：「箕子之譏，始在天子，今在匹夫。」○鐸按：「唏」史記十二諸侯年表序同，韓非子喻老、說林上篇並作「怖」。
　　〔一六〕釋名釋車云：「軿車。軿，屏也；四面屏蔽，婦人所乘牛車也。」按「各十」謂送迎之車。詩鵲巢云：「百兩御之」，毛傳：「百兩，百乘也。諸侯之子嫁於諸侯，送御皆百乘。」鄭箋：「御，迎也。家人送之，良人迎之，車皆百乘。」此「十乘」亦其比也。或云：「各十」當為「駱驛」，漢書王莽傳云：「駱驛道路」，顏師古註：「駱驛，言不絕。」後漢書獨行范冉傳云：「車徒駱驛。」
　　〔一七〕漢書何並傳云：「王林卿令騎奴還至寺門，持刀剝其建鼓。」
　　〔一八〕按說文云：「僮，未冠也。童，男有罪曰奴，奴曰童。」後世多以「僮」為「童」，以「童」為「僮」。
　　〔一九〕文選羽獵賦李善注引春秋感精符云：「黃池之會重吳子，滕、薛夾轂。」周禮大馭：「凡馭路儀以鸞和為節」，鄭註：「舒疾之法也。」漢書蕭望之傳云：「少史冠法冠，為妻先引」，文穎曰：「先引，謂導車前。」　　〔二０〕鹽鐵論國病篇云：「葬死殫家，遣女滿車。富者欲過，貧者欲及。富者空減，貧者稱貸。」漢書地理志：「列侯貴人，車服僭上，眾庶放效，羞不相及，嫁娶尤崇侈靡，送死過度。」王吉傳云：「聘妻送女無節，則貧人不及」，漢紀作「貧人恥不相及」。
　　〔二一〕漢書地理志云：「好稼穡，務本業。」後漢書明帝紀永平十二年詔曰：「麋破積世之業，以供終朝之費。」
　　古者必有命民，然後乃得衣繒彩而乘車馬〔一〕。今者既不能盡復古〔二〕，細民誠可不須，乃踰於古昔孝文〔三〕，衣必細緻，履必獐麂，組必文采〔四〕，飾襪必緰此〔五〕，挍飾車馬〔六〕，多畜奴婢。諸能若此者，既不生谷，又坐為蠹賊也〔七〕。
　　〔一〕尚書大傳云：「古之帝王，必有命民，民能敬長憐孤，取捨好讓，舉事力者，命於其君。得命，然後得乘飾車駢馬，衣文錦。」
　　〔二〕漢書貢禹傳云：「承衰救亂，矯復古化，在於陛下。臣愚以為盡如太古難，宜少放古以自節焉。」荀子王制篇云：「衣服有制，宮室有度，人徒有數，喪祭、械用皆有等宜，聲則凡非雅聲者舉廢，色則凡非舊文者舉息，械用則凡非舊器者舉毀。夫是之謂復古。」　　〔三〕大戴禮五帝德篇云：「女欲一日辯聞古昔之說。」禮記曲禮云：「必則古昔，稱先生。」
　　〔四〕「采」上作「彩」。
　　〔五〕說文云：「，足衣也。」「襪」與「」同，見廣韻十月。王先生云：『「此」當作「●」。急就篇：「服瑣緰●與繒連」，顏註：「緰●，緆布之尤精者也。」』繼培：按說文云：「緰，緰貲布也。」系傳本又作「緰紫」。
　　〔六〕史記司馬相如傳云：「校飭厥文」，徐廣曰：『「校」一作「祓」，「祓」猶「拂」也。』漢書作「祓飾」。此「挍」字疑「文」之誤，即上所云「車輿文飾」也。墨子辭過篇云：「飾車以文采。」說苑反質篇侯生諫秦始皇亦云：「衣服輕暖，輿馬文飾，所以自奉，麗靡爛漫，不可勝極。」○鐸按：作「文飾」是。
　　〔七〕鹽鐵論散不足篇云：「宮室奢侈，林木之蠹也。器械雕琢，財用之蠹也。衣服靡麗，布帛之蠹也。狗馬食人之食，五穀之蠹也。口腹從恣，魚肉之蠹也。用費不節，府庫之蠹也。漏積不禁，田野之蠹也。喪祭無度，傷生之蠹也。」賊，謂蟊賊。詩瞻卬云：「蟊賊蟊疾」，鄭箋：「其為殘酷痛病於民，如蟊賊之害禾稼。」
　　子曰：「古之葬者，厚衣之以薪，葬之中野，不封不樹，喪期無時：後世聖人易之以棺槨」〔一〕，桐木為棺，葛采為緘，下不及泉，上不洩臭〔二〕。後世以楸梓槐柏杶〔三〕，各取方土所出，膠漆所致〔四〕，釘細要，削除鏟靡，不見際會〔五〕，其堅足恃，其用足任，如此可矣。其後京師貴戚，必欲江南檽〔六〕梓豫章楩柟：〔七〕邊遠下土〔八〕，亦競相倣傚〔九〕。夫檽梓豫章，所出殊遠，又乃生於深山窮谷〔一０〕，經歷山岑〔一一〕，立千步之高，百丈之溪，傾倚險阻〔一二〕，崎嶇不便，求之連日然後見之，伐斫連月〔一三〕然後訖〔一四〕，會眾然後能動擔〔一五〕，牛列然後能致水〔一六〕，油潰入海〔一七〕，連淮逆河〔一八〕，行數千里，然後到雒〔一九〕。工匠雕治〔二０〕，積累日月，計一棺之成，功將千萬。夫既其終用，重且萬斤，非大眾不能舉，非大車不能挽。東至樂浪〔二一〕，西至敦煌〔二二〕，萬里之中，相競用之。此之費功傷農〔二三〕，可為痛心〔二四〕！
　　〔一〕易繫辭下傳。「時」王弼本作「數」，按傳亦作「數」。
　　〔二〕漢書楊王孫傳云：「昔帝堯之葬也，窾木為
，葛藟為緘，其穿下不亂泉，上不洩殠，故聖王生易尚，死易葬也。」
　　〔三〕「杶」舊作「
」，據傳改。「」傳作「樗」。○鐸按：說文：「杶，杶木也。」或體作「●」。山海經中山經：「成侯之山，其上多●木。」郭註：「似樗，材中車轅。」即今香椿也。說文又云：「，木也。讀若華。」即今白樺。詩七月、我行其野毛傳並云：「樗，惡木。」即今臭椿，不中為棺。樗、同音，說文各本亦互訛，故此亦誤。
　　〔四〕新語道基篇云：「傅致膠漆丹青玄黃琦瑋之色。」詩泮水：「戎車孔博」，鄭箋云：『「博」當作「傅」，甚傅致者，言安利也。』致、致古通用。
　　〔五〕江淹集銅劍贊云：「往古之事，棺皆不用釘，悉用細腰。其細腰之法，長七寸，廣三寸，厚二寸五分，狀如木枰，兩頭大而中央小，仍鑿棺際而安之，因普漆其外。一棺凡用細腰五十四枚。大略如此。」按「細要」亦作「小要」，禮記檀弓云：「棺束縮二橫三，衽每束一。」鄭註：「衽，今小要。」喪大記云：「君蓋用漆，三衽三束。大夫蓋用漆，二衽二束。士蓋不用漆，二衽二束。」鄭註：「用漆者，塗合牝牡之中也。衽，小要也。」釋名釋喪制云：「棺束曰緘。緘，函也。古者棺不釘也。旁際曰小要，其要約小也。又謂之衽。衽，任也；任制際會使不解也。」魏志文帝傳終制云：「棺但漆際會三過。」周禮弁師鄭註：「會，縫中也。」藝文類聚七十引後漢張瑰材枕賦云：「會緻密固，絕際無閒。」一切經音義四引蒼頡篇云：「鏟，削平也。」「靡」當作「磨」。○鐸按：此「●」字之壞，通「摩」，研也。
　　〔六〕「檽」當作「樗」。○鐸按：王先謙後漢書集解引沈欽韓曰：『「檽」疑「楰」字之借。爾雅：「楰，鼠梓。」郭註：「楸屬也。」今人謂之苦楸。』　　〔七〕淮南子修務訓云：「楩柟豫章之生也，七年而後知，故可以為棺、舟。」　　〔八〕漢書劉輔傳云：「新從下土來，未知朝廷體。」○鐸按：語亦見三式篇。　　〔九〕漢書匡衡傳云：「今長安天子之都，親承聖化，然其習俗無以異於遠方。郡國來者，無所法則，或見侈靡而放效之。」
　　〔一０〕新書資質篇云：「楩柟豫章，天下之名木也。生於深山之中，產於溪谷之傍。」治要「柟」作「梓」，文選劉公幹公燕詩注、司馬紹統贈山濤詩注引同。昭四年左傳云：「深山窮谷。」
　　〔一一〕漢書哀帝紀云：「經歷郡國。」按廣雅釋詁云：「俓、歷，過也。」「俓」與「經」通。爾雅釋山云：「山小而高，岑。」釋名釋山云：「岑，●也，●●然也。」
　　〔一二〕成十三年左傳云：「踰越險阻。」
　　〔一三〕詩甘棠毛傳：「伐，擊也。」說文伐、斫並訓擊。
　　〔一四〕說文云：「訖，止也。」
　　〔一五〕說文云：「儋，何也。」儋、擔正俗字。齊語：「負任擔荷」，韋昭註：「背曰負，肩曰擔。」管子八觀篇云：「大木不可獨伐也，大木不可獨舉也，大木不可獨運也。」○鐸按：「會眾」疑當作「眾會」，與「牛列」對。
　　〔一六〕王先生云：『「列」疑「引」，形近之誤。』繼培按：論衡效力篇云：「任車上
，強牛引前。」○鐸按：上文「會眾」謂會合眾人，則「牛列」為次列多牛，本傳作「多牛而後致」，是其義。字不煩改。　　〔一七〕「油」當作「漕」。漢書趙充國傳云：「臣前部士入山伐材木，大小六萬餘枚，皆在水次，冰解漕下。」顏師古註：「漕下，以水運木而下也。」後漢書班彪後固傳西都賦云：「通溝大漕，潰渭洞河。」章懷注引蒼頡篇云：「潰，旁決也。」○俞樾云：『「油潰」疑當作「潰油」。油，水名。說文雲「油水，出武陵孱陵西，東南入江。」「潰」即西都賦「潰渭洞河」之「潰」。潰油入海，蓋從油水入江而由江入海也。大木之所出多在楚、蜀，運木者必取道荊、襄。江表傳稱：「劉備為荊州牧，立營油口。」此即古油水故道，謂之油口，則其為往來之所經歷可知。』○鐸按：「潰油入海」與「連淮逆河」，兩文相對，俞說近是。　　〔一八〕王先生云：『孟子：「從流上而亡反謂之連」，此「連淮」之訓。』　　〔一九〕新語資質篇云：「楩柟豫章，因江河之道，而達於京師之下。」　　〔二０〕說文云：「雕，琢文也。」
　　〔二一〕漢書武帝紀云：「元封三年，朝鮮降，以其地為樂浪，臨屯、玄菟、真番郡。」
　　〔二二〕武帝紀云：「元鼎六年，分武威、酒泉地置張掖、敦煌郡。」
　　〔二三〕鹽鐵論散不足篇云：「墮成變故傷功，工商上通傷農。」○鐸按：「此之費功傷農」，「之」猶「其」也。
　　〔二四〕成十三年左傳云：「痛心疾首。」呂氏春秋禁塞篇云：「世有興主仁士，深意念此，亦可以痛心矣。」　　古者墓而不崇。仲尼喪母，冢高四尺，遇雨而墮，弟子請治之。夫子泣曰：「禮不修墓〔一〕。」鯉死，有棺而無槨〔二〕。文帝葬於芷陽〔三〕，明帝葬於洛南〔四〕，皆不藏珠寶，不造廟，不起山陵〔五〕。陵墓雖卑而聖高〔六〕。今京師貴戚，郡縣豪家〔七〕，生不極養，死乃崇喪〔八〕。或至刻金鏤玉〔九〕，檽梓楩柟，良田造塋〔一０〕，黃壤致藏，多埋珍寶偶人車馬〔一一〕，造起大冢，廣種松柏，廬舍祠堂，崇侈上僭〔一二〕。寵臣貴戚，州郡世家〔一三〕，每有喪葬，都官〔一四〕屬縣〔一五〕，各當遣吏齎奉〔一六〕，車馬帷帳，貸假待客之具，競為華觀。此無益於奉終，無增於孝行，但作煩攪擾，傷害吏民〔一七〕。　　〔一〕禮記檀弓，「崇」作「墳」，「墮」作「崩」，「禮」作「古」。本傳與記同。○鐸按：此皆節信以意易之，非別本如是。傳則據禮記改。
　　〔二〕論語。
　　〔三〕「芷陽」舊作「芒碭」，據傳改。史記將相名臣年表云：「孝文帝九年，以芷陽鄉為霸陵。」　　〔四〕後漢書章帝紀、章懷注引帝王世紀云：「明帝顯節陵，故富壽亭也。西北去雒陽三十七里。」
　　〔五〕事見漢書文帝紀、後漢書明帝紀。
　　〔六〕「聖高」傳作「德最高」。
　　〔七〕管子輕重甲云：「吾國之豪家。」史記呂不韋傳云：「子楚夫人，趙豪家女也。」
　　〔八〕即務本篇所云「約生以待終」，注詳前。
　　〔九〕後漢書梁統後商傳云：「賜以東園朱壽之器，銀鏤黃腸玉匣。」章懷註：「壽器，棺也。以朱飾之，以銀鏤之。」續漢書禮儀志劉昭注引漢舊儀云：「帝崩，以玉為襦，如鎧狀，連縫之，以黃金為鏤，腰以下以玉為札，長一尺二寸，半為柙，下至足，亦縫以黃金縷。」
　　〔一０〕禮記檀弓云：『公叔文子升於瑕邱，蘧伯玉從。文子曰：「樂哉斯邱也！死則我欲葬焉。」伯玉曰：「吾子樂之，則瑗請前。」』鄭註：「刺其欲害人良田。」又云：『孔子曰：「古也墓而不墳。」』鄭註：「墓，謂兆域，今之封塋也。」
　　〔一一〕鹽鐵論散不足篇云：「古者，明器有形無實，示民不用也。及其後，則有醯醢之藏，桐馬偶人彌祭，其物不備。今厚資多藏，器用如生人。郡國繇吏素桑楺偶車櫓輪。」漢書韓延壽傳云：「賣偶車馬下里偽物」，顏師古註：「偶，謂木土為之，象真車馬之形也。偶，對也。」○鐸按：「黃壤」疑當作「黃腸」。漢書霍光傳：「賜便房黃腸題湊各一具」，蘇林曰：「以柏木黃心致累棺外，故曰黃腸。」後漢書梁商傳：「賜銀鏤黃腸玉匣什物二十八種。」周禮方相氏鄭注云：「天子之槨，柏黃腸為裡，而表以石焉。」蓋「黃腸」本天子之器，貴家非受賜而用之者則為僭，故治要載崔實政論云：「送終之家，亦無法度，至用檽梓黃腸，多藏珍寶。」「黃腸致藏」者，「致」與「致」同，密也。言用黃腸緻密而藏之。若作「黃壤」，則無以見其侈矣。借黃壤為薄葬，見後漢書趙咨傳。
　　〔一二〕鹽鐵論散不足篇云：「古者不封不樹，反虞祭於寢，無壇宇之居，廟堂之位。及其後則封之，庶人之墳半仞，其高可隱。今富者積土成山，列樹成林，台榭連閣，集觀增樓。中者祠堂屏合，垣闕罘罳。」
　　〔一三〕漢書食貨志云：「世家子弟」，如淳曰：「世家，謂世世有祿秩家也。」　　〔一四〕後漢書郎顗傳云：「洛陽都官。」按漢書宣帝紀顏師古注云：「中都官，凡京師諸官府也。」
　　〔一五〕漢書薛宣傳云：「歷行屬縣。」　　〔一六〕周禮小祝：「及葬，設道齎之奠」，註：『杜子春云：「齎當為粢，道中祭也。漢儀，每街路輒祭。」』後漢書桓榮後曄傳云：「父鸞卒，楊賜遣吏奉祠，因縣發取祠具，曄拒不受。」
　　〔一七〕易節彖曰：「不傷財，不害民。」
　　今按鄗、畢之郊，文、武之陵〔一〕，南城之壘，曾析之冢〔二〕。周公非不忠也，曾子非不孝也，以為褒君顯父〔三〕，不在聚財：揚名顯祖〔四〕，不在車馬。孔子曰：「多貨財傷於德，弊則沒禮〔五〕。」晉靈厚賦以雕牆，春秋以為非君〔六〕。華元、樂呂厚葬文公，春秋以為不臣〔七〕。況於群司士庶，乃可僭侈主上，過天道乎〔八〕﹖
　　〔一〕漢書楚元王傳：『劉向云：「文、武、周公葬於畢。」』史記周本紀集解引皇覽云：「文王、武王、周公冢，皆在京兆長安鎬聚東社中。」正義引括地誌云：「武王墓在雍州萬年縣西南三十八里畢原上。」崔實政論：「文、武之兆，與平地齊。」
　　〔二〕傳注云：「南城山，曾子父所葬，在今沂州費縣西南。」按續漢書郡國志，泰山郡有南城縣，註：「故屬東海。」漢書地理志東海郡作「南成」。曾析，論語作曾皙，孔安國曰：「曾參父也。名點。」○鐸按：名點字
，名字相應。析，省借字。　　〔三〕白虎通謚篇云：「人臣之義，莫不欲褒稱其君。」孝經云：「以顯父母。」　　〔四〕禮記祭統云：「顯揚先祖，所以崇孝也。」
　　〔五〕儀禮聘禮云：「多貨則傷於德，弊美則沒禮。」荀子大略篇引聘禮志作「幣厚則傷德，財侈則殄禮。」此以為孔子語，而文又異，或別有所本。　　〔六〕宣二年左傳。○鐸按：程本「以」作「之」，「之」字當在「為」下，「為之」即「謂之」也。或據閔二年左傳：「衣之
服，遠其躬也；佩以金玦，棄其衷也。」漢書五行志「之」作「以」，謂「之」猶「以」，不可從也。
　　〔七〕成二年左傳「呂」作「舉」，呂氏春秋安死篇高誘注引傳作「呂」。按文十八年、宣二年傳並作「呂」。○鐸按：魏志文帝紀作「樂莒」，呂、莒、舉古同聲而通用。
　　〔八〕漢書貢禹傳云：『後世爭為奢侈，轉轉益甚，臣下亦相放效，衣服履
刀劍，亂於主上。主上時臨朝入廟，眾人不能別異，甚非其宜。然非自知奢僭也，猶魯昭公曰「吾何僭矣﹖」今大夫僭諸侯，諸侯僭天子，天子過天道，其日久矣。』
　　景帝時，武原侯衛不害坐葬過律奪國〔一〕。明帝時，桑民摐陽侯坐冢過制髡削〔二〕。今天下浮侈離本，僭奢過上，亦已甚矣〔三〕！
　　〔一〕見史記高祖功臣侯者年表。舊脫「武」字，據表補。
　　〔二〕未詳。周禮冢人鄭註：『漢律曰：「列侯墳高四丈，關內侯以下至庶人各有差。」』
　　〔三〕○鐸按；周禮考工記：「輪已崇，則人不能登也。」註：「已，太也。」
　　凡諸所譏，皆非民性，而競務者，亂政薄化使之然也〔一〕。王者統世，觀民設教，乃能變風易俗，以致太平〔二〕。
　　〔一〕崔實政論云：「王政一傾，普天率土莫不奢僭者，非家至人告，乃時勢驅之使然。」漢書匡衡傳云：「此非其天性，有由然也。」
　　〔二〕易觀象曰：「先王以省方觀民設教。」漢書嚴安傳云：「變風易俗，化於海內。」地理志云：『凡民函五常之性，而其剛柔緩急音聲不同，系水土之風氣，故謂之風；好惡取捨動靜亡常，隨君上之情慾，故謂之俗。孔子曰：「移風易俗，莫善於樂。」言聖王在上，統理人倫，必移其本而易其末。此混同天下，壹之虖中和，然後王教成也。』按此篇大恉本鹽鐵論散不足篇。東、西京風俗靡敝略同，詔告頻煩，莫為衰止，今錄兩書詔文，以明王氏之意。漢書成帝紀永始四年詔曰：「聖王明禮制以序尊卑，異車服以章有德，雖有其財而無其尊，不得踰制，故民興行，上義而下利。方今世俗奢僭罔極，靡有厭足。公卿列侯，親屬近臣，四方所則，未聞修身遵禮，同心憂國者也。或乃奢侈逸豫，務廣第宅，治園池，多畜奴婢，被服綺縠，設鐘鼓，備女樂，車服嫁娶葬埋過制。吏民慕效，寢以成俗，而慾望百姓儉節，家給人足，豈不難哉﹖其申飭有司，以漸禁之。」後漢書光武帝紀建武七年詔曰：「世以厚葬為德，薄終為鄙，至於富者奢僭，貧者單財，法令不能禁，禮義不能止，倉卒乃知其咎。其佈告天下，令知忠臣孝子慈兄悌弟薄葬送終之義。」明帝紀永平十二年詔曰：「昔曾、閔奉親，竭歡致養；仲尼葬子，有棺無槨。喪貴致哀，禮存寧儉。今百姓送終之制，競為奢靡，生者無擔石之儲，而財力盡於墳土，伏臘無糟糠，而牲牢兼於一奠，糜破積世之業，以供終朝之費，子孫飢寒，絕命於此，豈祖考之意哉﹖又車服制度，恣極耳目，田荒不耕，游食者眾。有司其申明科禁宜於今者，宣下郡國。」章帝紀建初二年詔曰：『比年陰陽不調，饑饉屢臻。深惟先帝憂人之本，詔書曰：「不傷財，不害民」，誠欲元元去末歸本。而今貴戚近親，奢縱無度，嫁娶送終，尤為僭侈。有司廢典，莫肯舉察。今自三公，並宜明糾非法，宣振威風。其科條制度所宜施行，在事者備為之禁，先京師而後諸夏。』和帝紀永元十一年詔曰：「吏民踰僭，厚死傷生，是以舊令節之制度。頃者，貴戚近親，百僚師尹，莫肯率從，有司不舉，怠放日甚。又商賈小民，或忘法禁，奇巧靡貨，流積公行。其在位犯者，當先舉正。巿道小民，但具申明憲綱，勿因科令，加虐羸弱。」安帝紀：永初元年詔三公明申舊令，禁奢侈，毋作浮巧之物，殫財厚葬。元初五年詔曰：「舊令制度，各有科品，欲令百姓務崇節約。遭永初之際，人離荒厄，朝廷躬自菲薄，去絕奢飾，食不兼味，衣無二彩。比年雖獲豐穰，尚乏儲積，而小人無慮，不圖久長，嫁娶送終，紛華靡麗。至有走卒奴婢，被綺縠，著珠璣。京師尚若斯，何以示四遠？設張法禁，懇惻分明，而有司惰任，訖不奉行。秋節既立，鷙鳥將用，且復重申，以觀後效。」桓帝紀永興二年詔曰：「輿服制度，有踰侈長飾者，皆宜損省。郡縣務存儉約，申明舊令，如永平故事。」 

　　凡山陵之高，非削成而崛起也〔二〕，必步增而稍上焉。川谷之卑，非截斷而顛陷也〔三〕，必陂池而稍下焉〔四〕。是故積上不止，必致嵩山之高〔五〕；積下不已，必極黃泉之深〔六〕。

　　〔一〕○鐸按：「盡小者大，積微者著。」然積善未必昌，而積惡則必致危亡，論政者所以尤戒慎於積惡也。賈子審微既揭其旨於前，節信此篇復申其義於後，慎微之教，亦幾於備矣。

　　〔二〕「成而」舊倒。山海經西山經：「太華之山，削成而四方。」漢書敘傳班彪王命論云：「未見運世無本，功德不紀，而得屈起在此位者也。」文選作「倔起」，李善注云：『埤蒼曰：「倔，特起也。」』「崛」與「倔」同。　　〔三〕說文云：「陷，高下也。一曰陊也。」

　　〔四〕史記司馬相如傳云：「陂池貏豸」，索隱引郭璞曰：「陂池，旁頹之貌。」按池，讀為「」。傳又云：「罷池陂。」即「貏豸陂池」也。○鐸按：亦作「陂陀」，爾雅釋地：「陂者曰阪」，郭註：「陂陀不平」是也。陂池、貏豸、罷池、陂、陂阤，並以疊韻表義，故無定字。

　　〔五〕釋名釋山云：「山大而高曰嵩。嵩，竦也，亦高稱也。」按「嵩」古作「崇」。○鐸按：爾雅釋山：「山大而高崧。」　　釋文：『「崧」又作「嵩」。』郝懿行義疏云：『嵩、崇並見釋詁，或說古無「嵩」字，非也。』

　　〔六〕隱元年左傳云：「不及黃泉。」史記鄭世家集解引服虔註：「天玄地黃，泉在地中，故曰黃泉。」漢書揚雄傳解嘲云：「深者入黃泉。」

　　非獨山川也，人行亦然，有布衣〔一〕積善不怠〔二〕，必致顏、閔之賢〔三〕，積惡不休，必致桀、跖之名〔四〕。非獨布衣也，人臣亦然〔五〕，積正不倦，必生節義之志，積邪不止，必生暴弒之心。非獨人臣也，國君亦然，政教積德〔六〕，必致安泰之福〔七〕，舉錯數失，必致危亡之禍〔八〕。故仲尼曰：湯、武非一善而王也，桀、紂非一惡而亡也。三代之廢興也，在其所積〔九〕。積善多者，雖有一惡，是為過失，未足以亡。積惡多者，雖有一善，是為誤中，未足以存。人君聞此，可以悚●〔一０〕。布衣聞此，可以改容。〔一一〕

　　〔一〕鹽鐵論散不足篇云：「古者庶人耋老而後衣絲，其餘則麻枲而已，故命曰布衣。」王先生云：「三字不辭，疑有脫誤。」○鐸按：「有」蓋「布」之駁文，無脫字。

　　〔二〕禮記曲禮云：「敦善行而不怠。」

　　〔三〕論語云：「德行：顏淵，閔子騫。」

　　〔四〕荀子榮辱篇云：「為桀、跖則常危辱。」

　　〔五〕趙策：『蘇秦曰：「天下之卿相人臣乃至布衣之士。」』

　　〔六〕王先生云：『「德」當作「得」，與下「失」字對文。』○鐸按：義對而文無取相對，「德」字不誤。

　　〔七〕老子云：「往而不害，安平泰。」　　〔八〕易繫辭上傳云：「舉而措之天下之民，謂之事業。」「錯」與「措」通。趙策：『客見趙王曰：「今治天下舉錯非也，國家為虛戾而社稷不血食。」』漢書董仲舒傳云：「人君莫不欲安存而惡危亡。」

　　〔九〕漢書賈誼傳云：「安者非一日而安也，危者非一日而危也，皆以積漸然，不可不察也。」　　〔一０〕漢書董仲舒傳云：「積善在身，猶長日加益而人不知也；積惡在身，猶火之銷膏，而人不見也。非明乎情性，察乎流俗者，孰能知之﹖此唐、虞之所以得令名，而桀、紂之可為悼懼者也。」說文云：「懼，恐也。古文作●。」

　　〔一一〕史記司馬相如傳上林賦云：「愀然改容，超若自失。」

　　是故君子戰顫慄栗，日慎一日〔一〕，克己三省〔二〕，不見是圖〔三〕。孔子曰：「善不積不足以成名，惡不積不足以滅身〔四〕。小人以小善謂無益而不為也，以小惡謂無傷而不去也，是以惡積而不可掩，罪大而不可解也〔五〕。」此蹶、踽〔六〕所以迷國而不返〔七〕，三季所以遂往而不振者也〔八〕。

　　〔一〕淮南子人閒訓云：『堯戒曰：「戰顫慄栗，日慎一日，人莫蹪於山，而蹪於垤。」是故人皆輕小害，易微事以多悔，患至而後憂之，是猶病者已惓而索良醫也。』後漢書光武帝紀建武二年詔曰：「諸將業遠功大，誠欲傳於無窮，宜如臨深淵，如履薄冰，戰顫慄栗，日甚一日。」

　　〔二〕昭十二年左傳：『仲尼曰：「古也有志，克己復禮，仁也。」』論語：『曾子曰：「吾日三省吾身。」』　　〔三〕成十六年左傳：『夏書曰：「怨豈在明？不見是圖。」』○鐸按：偽古文尚書五子之歌取傳文。晉語九：『夏書有之曰：「一人三失，怨豈在明？不見是圖。」』韋註：「不見，未形也。」　　〔四〕此下舊接「夫賢聖卑革」至「胡福不除」，又復「足以滅身」四字，今移正。

　　〔五〕易繫辭下傳。王弼本「謂」作「為」。「不為」、「不去」，「不」俱作「弗」。「是以」作「故」。按新書審微篇云：「善不可謂小而無益，不善不可謂小而無傷。」又見連語，古易蓋有作「謂」者。淮南子繆稱訓云：「君子不謂小善不足為也而舍之，小善積而為大善；不謂小不善為無傷也而為之，小不善積而為大不善。是故積羽沈舟，群輕折軸，故君子禁於微。」

　　〔六〕「踽」舊作「屬」，據本政篇改。今詩作「楀」。

　　〔七〕韓詩外傳一云：「懷其寶而迷其國者，不可與語仁。」按「迷國」論語作「迷邦」，漢人避高祖諱改。漢時劾奏大臣多用之，漢書王尊傳劾奏匡衡、張譚「懷邪迷國」，王嘉傳孔光等劾嘉「迷國罔上不道」，師丹傳策免丹云：「懷諼迷國」，蓋當時律令如此。

　　〔八〕晉語：『郭偃曰：「夫三季王之亡也宜。」』漢書敘傳敘天文志云：「三季之後，厥事放紛」，顏師古註：「三季，三代之末也。」史記樂書云：「流沔沈佚，遂往不反。」司馬相如傳上林賦云：「恐後世靡麗，遂往而不反。」周語云：「踣斃不振」，韋昭註：「振，救也。」

　　夫積微成顯，積著成〔一〕，鄂譽鄂譽；鄂致存亡〔二〕，聖人常慎其微也〔三〕。文王小心翼翼〔四〕，武王夙夜敬止〔五〕，思慎微眇，早防未萌〔六〕，故能太平而傳子孫〔七〕。

　　〔一〕「成」下脫一字。按漢書律歷志云：「三微而成著，三著而成象。」易干鑿度云：「三微而成一著，三著而成一體。」○鐸按：荀子大略篇云：「夫盡小者大，積微者著。」「積著成」下蓋脫「象」字，與「亡」為韻。

　　〔二〕文有脫誤。按漢書韋賢傳云：「睮睮諂夫，咢咢黃髮」，如淳曰：「睮睮，自媚貌」，顏師古曰：「咢咢，直言也。」此文疑當作「鄂鄂譽譽，以致存亡」。「鄂鄂」與「咢咢」通，「譽譽」與「睮睮」通。「鄂譽致存亡」，即史記商君傳趙良所謂「武王諤諤以昌，殷紂墨墨以亡」也。韓詩外傳十云：「有諤諤爭臣者，其國昌。有默默諛臣者，其國亡。」

　　〔三〕淮南子人閒訓云：「聖人敬小慎微。」漢書董仲舒傳云：「眾少成多，積小致鉅，故聖人莫不以晻致明，以微致顯。是以堯發於諸侯，舜興乎深山，非一日而顯也，蓋有漸以致之矣。言出於己，不可塞也。行發於身，不可掩也。言行，治之大者，君子之所以動天地也。故盡小者大，慎微者著。」按「盡小者大」二語，本荀子大略篇。　　〔四〕詩大明。

　　〔五〕詩閔予小子。按此為成王詩，「武」當作「成」。○鐸按：匡衡以此詩為武王畢喪。衡學齊詩，則是齊詩說也。節信引詩多本三家，「武」字必不可改。

　　〔六〕漢書賈誼傳云：「禮雲禮雲者，貴絕惡於未萌，而起教於微眇。」

　　〔七〕詩閟宮鄭箋云：「文王、武王繼太王之事，至受命致太平。」烈文箋云：「文王、武王以純德受命，定天位。」又云：「天之錫之以此祉福也，又長愛之，無有期竟，子孫得傳世，安而居之。」此即用詩誼，與鄭氏同。○鐸按：「能」下疑脫「致」字，考績篇：「三代於世，皆致太平。」是其例。又鄭箋詩不專主毛，此蓋亦三家說也。

　　且夫邪之與正，猶水與火不同原，不得並盛〔一〕。正性勝，則遂重己不忍虧也，故伯夷餓死而不恨〔二〕。邪性勝，則忸怵而不忍舍也〔三〕，故王莽竊位而不慚〔四〕。積惡習之所致也。夫積惡習非久，致死亡非一也。世品人遂〔五〕　　〔一〕淮南子詮言訓云：「君子行正氣，小人行邪氣。內便於性，外合於義，循理而動，不繫於物者，正氣也。重於滋味，淫於聲色，發於喜怒，不顧後患者，邪氣也。邪與正相傷，欲與性相害，不可兩立，一置一廢，故聖人損欲而從事於性。」

　　〔二〕論語。

　　〔三〕「怵」當為「

」。爾雅釋言云：「狃，復也」，郭注「狃

復為。」後漢書馮異傳云：「忸

小利」，章懷註：『「忸

」猶「慣習」也，謂慣習前事復為之。』狃、忸字通。詩四月疏、蕩釋文並引說文云：「

，習也。」今說文無「

」字。「●」字註：「習也。」「

」當即「●」之別體。怵，說文訓恐，與「狃習」義別。漢書武帝紀元狩元年詔：「怵於邪說」，服虔曰：「怵，音裔」，應劭曰：「忸，

也」，如淳曰「怵，音怵惕。」蓋服、應本作「

」，如本作「怵」，字形之誤如此。○鐸按：「狃

」字本作「忕」，以「大」為聲。大、世古音同部（如「太子」即「世子」，「大室」即「世室」，「子大叔」即「子世叔」）。蓋「忕」或作「

」（如荀子榮辱篇「憍洩」即「驕汰」）故又易為「●」，猶「洩」、「枻」亦作「洩」、「●」也。「忕」字桓十三年左傳疏、爾雅釋言疏引說文亦有之，當據補。

　　〔四〕漢書。

　　〔五〕「積惡習」以下，文有脫誤。漢書董仲舒傳云：「暴逆不仁者，非一日而亡也，亦以漸至。」此文蓋本之。「世品人遂」下，舊接「俾爾多益」至末，今移正。然此四字下尚有脫文。

　　夫聖賢卑革〔一〕，則登其福〔二〕。慶封、伯有〔三〕，荒淫於酒，沈湎無度，以弊其家〔四〕。晉平殆政〔五〕，惑以喪志，良臣弗匡，故俱有禍〔六〕。楚莊、齊威，始有荒淫之行〔七〕，削弱之敗〔八〕，幾於亂亡，中能感悟，勤恤民事〔九〕，勞精苦思〔一０〕，孜孜不怠〔一一〕，夫出陳應，爵命管蘇〔一二〕，召即墨，烹阿大夫〔一三〕，故能中興，強霸諸侯，當時尊顯，後世見思，傳為令名，載在圖籍〔一四〕。由此言之，有希〔一五〕人君，其行一也，知己曰明，自勝曰強〔一六〕。

　　〔一〕「革」疑「恭」之誤。後漢書竇融傳云：「每召會進見，容貌辭氣，卑恭已甚。」

　　〔二〕昭十五年左傳云：「福祚之不登，叔父焉在﹖」

　　〔三〕「有」字舊脫。

　　〔四〕襄廿八年、卅年左傳。

　　〔五〕孫侍御云：『「殆」與「怠」同。』繼培按：新書道術篇云：「志操精果謂之誠，反誠為殆。」詩玄鳥：「受命不殆」，鄭箋云：「受天命而行之不解殆。」是鄭讀「殆」為「怠」也。淮南子泰族訓：「句踐棲於會稽，修政不殆。」鹽鐵論論菑篇：「周文、武尊賢受諫，敬戒不殆。」方言後劉子駿與揚雄書：「收藏不殆。」並以「殆」為「怠」。

　　〔六〕昭元年左傳。○鐸按：晉語八韋註：「良臣，謂趙孟。」

　　〔七〕毛詩雞鳴序云：「哀公荒淫怠慢。」

　　〔八〕秦策云：「地削兵弱。」

　　〔九〕周語云：「勤恤民隱。」　　〔一０〕「精」舊作「積」。漢書張敞傳云：「勞精於政事。」論衡命祿篇云：「勞精苦形。」韓詩外傳五云：「勞心苦思。」

　　〔一一〕漢書平當傳云：「聖漢受命而王，繼體成業，二百餘年，孜孜不怠。」

　　〔一二〕按新序一稱楚共王有疾，命令尹爵筦蘇，遣申侯伯。王薨，令尹即拜莞蘇為上卿，逐申侯伯出之境。呂氏春秋長見篇「莞蘇」作「莧嘻」，說苑君道篇作「莞饒」，並以為荊文王事。申侯伯即僖七年左傳申侯，楚文王死後出奔鄭。是二人皆在文王時，新序以為共王者誤也。漢書古今人表中上有陳應，在楚嚴王、箴尹克黃、五參之後，申公子培、樂伯、優孟之前，楚薳賈、申叔時、孫叔敖之下，則為莊王時人無疑。但表列陳應於中上，必賢大夫，不應被出。且與管蘇不同時。疑此陳應當為申侯，陳、申，應、侯，字形皆相近，遂以致誤。然事在文王時，此以為莊王，則又誤也。　　〔一三〕齊威王事，見史記田完世家。　　〔一四〕韓非子用人篇云：「書圖著其名。」○鐸按：論榮篇：「載於圖書」，義同。

　　〔一五〕「有希」當作「布衣」。漢碑「布」作「

」，與「希」相似。

　　〔一六〕老子云：「自知者明，自勝者強。」○鐸按：韓非子喻老篇作「自見之謂明，自勝之謂強。」

　　夫有不善未嘗不知，知之未嘗復行，此顏子所以稱庶幾也〔一〕。詩曰：「天保〔二〕定爾，亦孔之固。俾爾亶〔三〕厚，胡福不除〔四〕﹖俾爾多益，以莫不庶〔五〕。」蓋此言也〔六〕，言天保佐王者，定其性命，甚堅固也。使汝信厚，何不治﹖而多益之，甚庶眾焉。不〔七〕遵履五常，順養性命，以保南山之壽，松柏之茂也﹖

　　〔一〕易繫辭下傳。

　　〔二〕「保」舊作「祿」。盧學士云：『下仍以「天保」解之，當依今詩作「保」。』○鐸按：胡承珙毛詩後箋亦謂作「天祿」，乃轉寫字訛。　　〔三〕「亶」今詩作「單」。○鐸按：詩大雅桑柔疏引亦作「亶」。「亶厚」二字平列。

　　〔四〕此下舊接「足以滅身。小人以小善」云云。

　　〔五〕詩天保。

　　〔六〕「蓋」舊作「善」，下有「也」字。按本書班祿篇引詩，其下亦云「蓋此言也」，今依例改之。

　　〔七〕「不」字誤，或當作「

」。王侍郎云：『上雲「甚堅固也」，「甚庶眾」下疑脫「也」字。「焉不」二字屬下讀。』○鐸按：「焉」屬上讀，「不」上疑脫「可」字。陳喬樅魯詩遺說考八疑脫「罔」字，則為直陳句，今亦不從。

　　德輶如毛〔一〕，為仁由己〔二〕。莫與並

，自求辛螫〔三〕。禍福無門，惟人所召〔四〕。天之所助者順也，人之所尚者信也，履信思乎順，又以尚賢，是以吉無不利也〔五〕。亮哉斯言〔六〕！可無思乎﹖

　　〔一〕詩烝民。○鐸按：荀子強國篇明積微至著之功，亦引此詩證之。

　　〔二〕論語。

　　〔三〕詩小毖。「並

」今作「荓蜂」。按「並」當作「拼」，桑柔詩：「荓雲不逮」，釋文云：『「荓」本或作「拼」。』○鐸按：陳喬樅魯詩遺說考十八云：『爾雅釋訓：「甹夆，掣曳也。」此據魯詩之文。潛夫論多用魯說，字亦當作「甹夆」。』胡承珙毛詩後箋云：『潛夫論言「禍福無門，唯人自召」，此正謂無人掣曳於我，禍福皆自己求之也。』「與」今詩作「予」，馬瑞辰云：『「予」即「與」之借，箋訓「我」非。』

　　〔四〕襄廿三年左傳閔子馬語。

　　〔五〕易繫辭上傳。「所尚」王弼本作「所助」，本書巫列篇同。

　　〔六〕爾雅釋詁云：「亮，信也。」 

　　國以賢興，以諂衰，君以忠安，以忌危〔二〕。此古今之常論，而世所共知也。然衰國危君繼踵不絕者〔三〕，豈世無忠信正直之士哉？誠苦忠信正直之道不得行爾。

　　〔一〕○鐸按：東漢，求貢不相稱，名實不相副。此篇痛貢士不依質干，空造虛美，既與考績相發，而尤憤於責備求全，視賢難復有進矣。

　　〔二〕王先生云：『「忌」當依本傳作「佞」。』繼培按「佞」字是也。漢書京房傳云：『房嘗宴見，問上曰：「幽、厲之君何以危？所任者何人也？」上曰：「君不明，而所任者巧佞。」』

　　〔三〕尹文子大道篇云：「危亡繼踵。」

　　夫十步之閒，必有茂草，十室之邑，必有俊士〔一〕。賢材之生，日月相屬，未嘗乏絕。是故亂殷有三仁〔二〕，小衛多君子〔三〕。以漢之廣博，士民之眾多〔四〕，朝廷之清明，上下之修治〔五〕，而官無直吏，位無良臣。此非今世之無賢也，乃賢者廢錮而不得達於聖主之朝爾〔六〕。

　　〔一〕說苑談叢篇云：「十步之澤，必有香草，十室之邑，必有忠士。」　　〔二〕論語。

　　〔三〕襄廿九年左傳。○鐸按：莊廿八年穀梁傳：「衛小齊大。」成三年左傳杜註：「春秋時以強弱為大小，故衛雖侯爵，猶為小國。」

　　〔四〕「多」字舊空，據程本補。漢書梅福傳云：「夫以四海之廣，士民之數，能言之類至眾多也。」本傳「漢」上有「大」字。按下文云：「今漢土之廣博。」急就篇云：「漢地廣大，無不容盛。」　　〔五〕詩大明云：「會朝清明。」漢書伍被傳云：「被竊觀朝廷，君臣、父子、夫婦、長幼之序皆得其理。上之舉錯，遵古之道。風俗紀綱，未有所缺。雖未及古太平時，然猶為治也。」　　〔六〕漢書朱雲傳云：「廢錮終元帝之世。」按成二年左傳云：「子反請以重幣錮之」，杜註：「禁錮勿令仕。」

　　夫志道者少友，逐俗者多儔。是以舉世多黨而用私，競比質而行趨華〔一〕。貢士者，非復依其質干，准其材行也，直虛造空美，掃地洞說。擇能者而書之，公卿刺史掾從事，茂才孝廉且二百員〔二〕。歷察其狀，德侔顏淵、卜、冉〔三〕，最其行能〔四〕，多不及中〔五〕。誠使皆如狀文，則是為歲得大賢二百也。然則災異曷為譏？〔六〕此非其實之效〔七〕。

　　〔一〕傳作「朋黨用私，背實趨華」。按韓非子孤憤篇云：「臣利在朋黨用私。」漢書貨殖傳序云：「偽民背實而要名。」此以「朋」為「多」，以「背實」為「比質」，並誤。「行」字亦疑衍。程本又誤「用」為「朋」。古書多、朋、用三字往往相亂，戰國策韓公仲朋，亦作韓侈，史記甘茂傳作公仲侈，漢書古今人表又作公中用。霍去病傳：「校尉僕多有功，封為輝渠侯。」顏師古曰：『功臣侯表作僕朋。今此作「多」，轉寫者誤也。』二事正與此類。○鐸按：明闇篇：「而多比周則法亂」，「多」亦「朋」訛。　　〔二〕通典十三云：「後漢光武十二年，詔三公舉茂才各一人，廉吏各一人。左右將軍歲察廉吏各二人。光祿歲舉郎、茂才、四行各一人，察廉吏三人。中二千石歲舉廉吏各一人，廷尉、大司農各二人。將兵將軍歲察廉吏各二人。監御史、司隸、州牧歲舉茂才各一人。」續漢書百官志劉昭注載此詔稱漢官目錄雲。按後漢書章帝紀建初元年詔云：「茂才、孝廉，歲以百數。」丁鴻傳載和帝時定郡舉孝廉之數，通典引之，注云：「推核當時戶口，一歲所貢，不過二百餘人。」鴻傳語詳實邊篇注。

　　〔三〕按漢時保舉人皆有狀。後漢書朱浮傳章懷注引漢官儀博士舉狀云：「生事愛敬，喪沒如禮。通易、尚書、孝經、論語，兼綜載籍，窮微闡奧。隱居樂道，不求聞達。身無金痍痼疾。卅六屬不與妖惡交通，王侯賞賜。行應四科，經任博士。下言某官某甲保舉。」他狀當類此。「窮微闡奧」下，通典十三有「師事某官，見授門徒五十五人以上」。論語云：「德行：顏淵，閔子騫，冉伯牛，仲弓。」淮南子精神訓云：「顏回、季路、子夏、冉伯牛，孔子之通學也。」

　　〔四〕漢書公孫弘傳云：「臣弘行能不足以稱。」後漢書和帝紀永元五年詔曰：「選舉良才，為政之本。科別行能，必由鄉曲。」按「科別行能」，即周禮鄉大夫職所謂「考其德行道藝而興賢者能者」，鄭司農云：「興賢者，謂若今舉孝廉；興能者，謂若今舉茂才。」漢書周勃傳顏師古註：「最者，凡也。」　　〔五〕漢書李廣傳云：「校尉以下，材能不及中。」顏師古註：「中，謂中庸之人也。」史記作「才能不及中人」。

　　〔六〕「譏」舊作「飢」。漢書董仲舒傳云：「春秋之所譏，災害之所加也。春秋之所惡，怪異之所施也。」京房傳云：「古帝王以功舉賢，則萬化成，瑞應著。末世以毀譽取人，故功業廢而致災異。宜令百官各試其功，災異可息。」此文大恉如房所言。　　〔七〕漢書魏相傳云：「今郡國守相，多不實選，風俗尤薄，水旱不時。」後漢書順帝紀陽嘉元年詔曰：「閒者以來，吏政不勤，故災咎屢臻，盜賊多有。退省所由，皆以選舉不實，官非其人。是以天心未得，人情多怨。」

　　夫說粱飯食肉〔一〕，有好於面目〔二〕，而不若糲粢藜烝之可食於口也〔三〕。圖西施、毛嬙，有〔四〕悅於心〔五〕，而不若丑妻陋妾之可御於前也。虛張高譽〔六〕，強蔽疵瑕〔七〕，以相誑耀〔八〕，有快於耳〔九〕，而不若忠選實行可任於官也。周顯拘時，〔一０〕故蘇秦〔一一〕；燕噲利虛譽，故讓子之〔一二〕，皆舍實聽聲，嘔哇之過也〔一三〕。

　　〔一〕漢書王莽傳云：『王業市所賣粱飯肉羹，持入視莽曰：「居民食，咸如此。」』

　　〔二〕王先生云：『此語與下「有悅於心」句當互易，「面」字衍。』繼培按：淮南子說林訓云：「佳人不同體，美人不同面，而皆悅於目。」　　〔三〕白虎通諫諍篇云：「黎蒸不熟。」「黎」即「藜」之省。　　〔四〕「有」舊作「可」。　　〔五〕管子小稱篇云：「毛嬙、西施，天下之美人也。」淮南子說山訓云：「畫西施之面，美而不可說。」論衡言毒篇云：「好女說心。」

　　〔六〕北堂書鈔五十四引東觀漢紀云：「鄧豹遷大匠，工無虛張之繕。」

　　〔七〕僖七年左傳云：「不女疵瑕。」

　　〔八〕漢書宣元六王傳：「張博常欲誑耀淮南王。」元後傳：「莽日誑耀太后。」王莽傳：「所以誑耀媚事太后，下至旁側長御，方故萬端。」又云：「欲以誑耀百姓。」「耀」與「耀」同。　　〔九〕漢書息夫躬傳云：「辯口快耳，其實未可從。」

　　〔一０〕「時」下脫一字。

　　〔一一〕「故」下脫一字，疑是「疏」，「疏」與「蘇」聲相涉而失之。史記蘇秦傳云：「求說周顯王。顯王左右素習知蘇秦，皆少之。弗信。」

　　〔一二〕史記燕世家。

　　〔一三〕淮南子主術訓云：「天下多眩於名聲而寡察其實，是故處人以譽尊，而游者以辯顯。」列子說符篇云：『爰旌目餓於道，狐父之盜下壺餐以哺之。爰旌目三餔而後能視，曰：「嘻！汝非盜耶？吾義不食子之食也。」兩手據地而歐之。狐父之人則盜矣，而食非盜也。以人之盜，因謂食為盜而不敢食，是失名實者也。』「歐」與「嘔」同。

　　夫聖人純，賢者駁〔一〕，周公不求備〔二〕，四友不相兼〔三〕況末世乎？是故高祖所輔佐，光武所將相，不遂偽舉，不責兼行，〔四〕亡秦之所棄，王莽之所捐〔五〕，二祖任用以誅暴亂，成致治安〔六〕。太平之世，而雲無士，數開橫選，而不得真，甚可憤也！〔七〕

　　〔一〕論衡明雩篇云：「世稱聖人純而賢者駁。」漢書梅福傳云：「一色成體謂之純，白黑雜合謂之駁。」

　　〔二〕論語。○鐸按：已見論榮篇。

　　〔三〕「友」舊作「肢」，據傳改。博物誌云：「文王四友：南宮括，散宜生，閎夭，太顛。」按尚書大傳：「文王胥附、奔輳、先後、禦侮謂之四鄰，以免乎牖裡之害」，指此四人，故孔子以回、賜、師、由擬之，章懷注此傳即以四友屬孔子，非也。春秋繁露天地之行篇云：「任群臣無所親，若四肢之各有職也。」新語懷慮篇云：「目以精明，耳以主聽，口以別味，鼻以聞芳，手以之持，足以之行，各受一性，不得兩兼。」舊作「肢」，義亦可通，然與下「末世」云云，文意不合，故定從本傳。

　　〔四〕尹文子大道篇云：「天下萬事，不可備能。責其備能於一人，則賢聖其猶病諸！設一人能備天下之事，則前後左右之宜，遠近遲疾之閒，必有不兼者焉。苟有不兼，於治闕矣。」後漢書韋彪傳云：「夫人才行，少能相兼。」　　〔五〕「捐」舊作「損」。

　　〔六〕漢書文帝紀：『元年，有司固請曰：「古者殷、周有國，治安皆且千歲。」』顏師古註：「治安，言治理而且安寧也。」賈誼傳云：「陳治安之策。」○鐸按：「成致」連用，亦見下文。

　　〔七〕「真」舊作「直」。按續漢書五行志劉昭注引馬融上書云：『孔子曰：「十室之邑，必有忠信如丘者焉。」以天下之大，四海之眾，雲無若人，臣以為誣矣。宜特選詳譽，審得其真。』語意與此同。

　　夫明君之詔也若聲，忠臣之和也當如響應〔一〕，長短大小，清濁疾徐，必相和也。是故求馬問馬，求驢問驢，求鷹問鷹，求駹問駹〔二〕。由此教令，則賞罰必也。　　〔一〕荀子強國篇云：「下之和上，譬之若響之應聲，影之象形也。」新書大政上篇云：「故為人君者，其出令也其如聲，士民學之其如響。」說文云：「

相

也。

，以言對也。」「應」與「

」同。

　　〔二〕「鷹」蓋「驪」之誤。說文云：「驢，似馬長耳。驪，馬深黑色。駹，馬面顙皆白也。」馬、驢、驪、駹為一物，又以馬、驢為一物，驪、駹為一物。馬驢以形，驪、駹以色也。漢書匈奴傳云：「匈奴騎，其西方盡白，東方盡駹，北方盡驪，南方盡騂馬。」此駹、驪並舉之證。○俞樾云：『「鷹」字不倫。「駹」則仍即馬之一種，上既言馬，不應下又言「駹」，疑皆字之誤。「鷹」當作「雞」，「雞」誤為「●」，因改為「鷹」矣。「駹」當作「尨」，謂犬也，涉上「驢」字而加馬旁耳。馬、驢一類，雞、犬一類也。』○鐸按：俞說「駹」為「尨」之加旁字是也，而「鷹」字不煩改。鷹、犬逐捕雉兔者，亦一類也。

　　夫高論而相欺，不若忠論而誠實〔一〕。且攻玉以石〔二〕，治金以鹽，濯錦以魚，浣布以灰〔三〕。夫物固有以賤治貴，以丑治好者矣。智者棄其所短而采其所長，以致其功，明君用士亦猶是也〔四〕。物有所宜，不廢其材，況於人乎？

　　〔一〕漢書張釋之傳：『文帝曰：「卑之毋甚高論。」』韓非子八經篇云：「人臣忠論以聞奸。」說苑說叢篇云：「高議而不可及，不若卑論之有功也。」

　　〔二〕詩鶴鳴云：「他山之石，可以攻玉。」淮南子說山訓云：「玉待礛諸而成器」，高誘註：「礛諸，攻玉之石。」說文作「備諸」。

　　〔三〕儀禮喪服傳云：「冠六升外畢，鍛而弗灰。」士喪禮云：「冪奠用功布」，鄭註：「功布，鍛濯灰治之布也。」既夕禮註：「功布，灰治之布也。」禮記深衣註：「深衣者，用十五升布鍛濯灰治。」雜記：「加灰錫也」，疏云：「取緦以為布，又加灰治之，則曰錫。」考工記云：「●氏湅帛，以欄為灰，渥淳其帛」，鄭註：「以欄木之灰漸釋其帛也。」內則云：「冠帶垢，和灰請漱。衣裳垢，和灰請澣。」

　　〔四〕管子形勢解云：「明主之官物也，任其所長，不任其所短，故事無不成，功無不立。」後漢書第五倫後種傳云：「春秋之義，選人所長，棄其所短。」

　　夫修身慎行〔一〕，敦方正直，清廉潔白〔二〕，恬淡無為〔三〕，化之本也。憂君哀民，獨睹亂原〔四〕，好善嫉惡〔五〕，賞罰嚴明，治之材也。明君兼善而兩納之，惡行之器也，為金玉寶政之材剛鐵用。無此二寶〔六〕，苟務作異以求名，詐靜以惑眾，則敗俗傷風〔七〕。今世慕虛者，此謂堅白〔八〕。堅白之行，明君所憎，而王制所不取〔九〕。

　　〔一〕孝經云：「修身慎行，恐辱先也。」

　　〔二〕呂氏春秋離俗覽云：「布衣人臣之行，潔白清廉中繩，愈窮愈榮。」　　〔三〕莊子胠篋篇文。　　〔四〕春秋繁露度制篇云：「凡百亂之源，皆出嫌疑纖微，以漸寖稍長至於大。」五行相生篇云：「昭然獨見存亡之機，得失之要，治亂之源，豫禁未然之前。」鹽鐵論申韓篇云：「塞亂源而天下治。」　　〔五〕漢書竇嬰傳：『借福曰：「君侯資性，喜善疾惡。」』顏師古註：「喜，好也。」

　　〔六〕「惡行」以下，文有脫誤。　　〔七〕淮南子齊俗訓云：「矜偽以惑世，伉行以違眾，聖人不以為民俗。」漢書師丹傳哀帝策免丹云：「朕疾夫比周之徒，虛偽壞化，寖以成俗。」敘傳敘貨殖傳云：「侯服玉食，敗俗傷化。」　　〔八〕公孫龍子有堅白篇。史記平原君傳云：「公孫龍善為堅白之辯。」莊子秋水篇：『公孫龍問於魏牟曰：「龍少學先生之道，長而明仁義之行，合同異，離堅白，然不然，可不可，困百家之知，窮眾口之辯。」』齊物論云：「以堅白之昧終」，釋文：『司馬云：「謂堅石、白馬之辯也。」』

　　〔九〕禮記王制云：「行偽而堅，言偽而辨，學非而博，順非而澤，以疑眾，殺。」

　　是故選賢貢士，必考核其清素〔一〕，據實而言，其有小疵〔二〕，勿強衣飾〔三〕，以壯虛聲〔四〕。一能之士，各貢所長〔五〕，出處默語〔六〕，勿強相兼，則蕭、曹、周、韓之論〔七〕，何足得矣〔八〕？吳、鄧、梁、竇之徒〔九〕，而致十〔一０〕。各以所宜，量材授任〔一一〕，則庶官無曠〔一二〕，興功可成，太平可致，麒麟可臻〔一三〕。

　　〔一〕「清」當作「情」。史記蔡澤傳：『應侯云：「披腹心，示情素。」』治要載屍子分篇云：「違情見素，則是非不蔽。」

　　〔二〕易繫辭上傳云：「悔吝者，言乎其小疵也。」漢書平帝紀詔曰：「不以小疵妨大材。」

　　〔三〕方言云：「凡相被飾亦曰獎。」「衣飾」猶「被飾」也。後漢書黃瓊傳云：「梁冀前後所託辟召，一無所用。雖有善人，而為冀所飾舉者，亦不加命。」　　〔四〕韓非子六反篇云：「世主聽虛聲而禮之。」後漢書黃瓊傳李固遺瓊書云：「俗論皆言處士純盜虛聲。」

　　〔五〕淮南子主術訓云：「有一能者服一事。」漢書丙吉傳云：「士亡不可容，能各有所長。」說苑君道篇云：「君使臣自貢其能，則萬一之不失矣。」

　　〔六〕易繫辭上傳：『子曰：「君子之道，或出或處，或默或語。」』

　　〔七〕「論」當作「倫」。蕭何、曹參、周勃、韓信，並見史記。○鐸按：本傳作「倫」。

　　〔八〕「得矣」蓋「專美」之訛。○鐸按：此謂不難得，作「何足專美」，則非其本旨。

　　〔九〕吳漢、鄧禹、梁統、竇融，並見後漢書。

　　〔一０〕「十」當作「也」，「而致」上蓋脫二字。楚策：『莫敖子華曰：「若君王誠好賢，此五臣者，皆可得而致之。」』此或即「可得而致」四字。

　　〔一一〕漢書董仲舒傳云：「量材而授官。」

　　〔一二〕書 陶謨。

　　〔一三〕詩麟之趾疏引鄭康成答張逸云：「周之盛德，關雎化行之時，公子化之，皆信厚與禮合，古太平致麟之時，不能過也。」此言「太平致麟」，蓋亦用詩誼矣。○鐸按：成、臻，耕、真合韻。

　　且燕小，其位卑，然昭王尚能招集他國之英俊，興誅暴亂，成致治強〔一〕。今漢土之廣博，天子尊明，而曾無一良臣，此誠不愍兆黎之愁苦〔二〕，不急賢人之佐治爾。孔子曰：「未之思也，夫何遠之有〔三〕？」忠良之吏誠易得也〔四〕，顧聖王欲之不爾。

　　〔一〕史記燕世家云：「燕昭王即位，卑身厚幣以招賢者。樂毅自魏往，鄒衍自齊往，劇辛自趙往，士爭趨燕。於是遂以樂毅為上將軍，與秦、楚、三晉合謀以伐齊，盡取其寶，燒其宮室宗廟。齊城之不下者，獨惟聊、莒、即墨，其餘皆屬燕。」漢書敘傳云：「招輯英俊」，顏師古註：『「輯」與「集」同。』

　　〔二〕漢書王莽傳云：「期於安兆黎矣。」「苦」字舊空，據程本。

　　〔三〕論語。○鐸按：此引孔子語以證人君第不求賢，求則何遠之有？毛奇齡論語稽求篇據本傳刪節之文，謂「此正以貴賤、好醜、長短、清濁相反而實相成，以見思反之義」，乖節信本旨矣。

　　〔四〕成十七年左傳云：「能與忠良，吉孰大焉？」後漢書循吏王渙傳鄧太后詔曰：「夫忠良之吏，國家所以為理也。求之甚勤，得之至寡。」 

　　太古之時〔二〕，烝黎初載〔三〕，未有上下，而自順序，天未事焉，君未設焉。後稍矯虔〔四〕，或相陵虐〔五〕，侵漁不止〔六〕，為萌巨害〔七〕。於是天命聖人使司牧之，使不失性〔八〕，四海蒙利〔九〕，莫不被德〔一０〕，僉共奉戴，謂之天子〔一一〕。

　　〔一〕○鐸按：孟子萬章下篇：「周室班爵祿也，如之何？」趙註：「班，列也。」訓本方言。鄭玄三禮目錄云：「名曰王制者，以其記先王班爵授祿祭祀養老之法度。」今周禮地官司祿闕其職，而孟子答北宮錡問，已謂其詳不可得聞，及漢孝文時，始命博士諸生採集傳記以為王制。此篇說班祿本之。然王制與孟子有不合者，則以其書後出，而諸儒又復有損益也。自當以孟子為正。

　　〔二〕禮記郊特牲鄭註：「唐、虞以上曰太古。」

　　〔三〕漢書司馬相如傳云：「覺寤黎烝」，顏師古註：「黎烝，眾庶也。」「烝黎」與「黎烝」同。蔡中郎集陳留太守胡公碑銘亦云：「悠悠蒸黎。」藝文類聚十一引此文「烝」作「兆」。「兆黎」見上篇。詩大明云：「文王初載」，毛傳：「載，識。」按此文「初載」，即爾雅釋詁「初、哉」，並取始義。載、哉古字通。

　　〔四〕書呂刑云：「奪攘矯虔。」「後稍」類聚作「末後」。

　　〔五〕襄十八年左傳云：「陵虐神主」，杜註：「神主，民也。」

　　〔六〕漢書宣帝紀神爵三年詔曰：「侵漁百姓」，顏師古註：「漁者，若言漁獵也。」

　　〔七〕呂氏春秋高義篇高誘註：「萌，民也。」按「萌」為「甿」之借，說文云：「民，眾萌也。氓，民也。讀若盲。」新書大政下篇云：「民之為言也，暝也。萌之為言也，盲也。」漢書楚元王傳劉向疏云：「民萌何以勸勉」，顏師古註：『「萌」與「甿」同。』陳勝項借傳贊云：「甿隸之人」，如淳曰：「甿，古文萌字。萌，民也。」

　　〔八〕襄十四年左傳：『師曠曰：「天生民而立之君，使司牧之，勿使失性。」』「使不」類聚作「勿令」。

　　〔九〕漢書食貨志云：「百姓蒙利。」

　　〔一０〕「莫不」類聚作「草木」。按淮南子泛論訓云：「禽獸草木，莫不被其澤。」

　　〔一一〕「僉共」類聚作「恭儉」，誤。說文云：「撿，拱也。拱，斂手也。」二字連文，「僉共」即「撿拱」省文。襄廿五年左傳：『

　　子產云：「奉戴厲公。」』杜註：『「奉戴」猶「奉事」。』文十八年傳云：「同心戴舜，以為天子。」新書威不信篇云：「古之正義，東西南北，苟舟車之所達，人跡之所至，莫不率服，而後雲天子。」按管子君臣下篇云：「古者未有君臣上下之別，未有夫婦妃匹之合，獸處群居，以力相征。於是智者詐愚，強者凌弱，老幼孤獨，不得其所。故智者假眾力以禁強虐，而暴人止，為民興利除害，正民之德，而民師之。」此文意與彼同。○鐸按：說文：「僉，皆也。」禮記內則註：『「共」猶「皆」也。』僉共奉戴，言四海之民皆奉戴之也。箋以為「撿拱」，非。

　　故天之立君，非私此人也，以役民，蓋以誅暴除害利黎元也〔一〕。是以人謀鬼謀，能者處之〔二〕。詩云：「皇矣上帝！臨下以〔

　　三〕赫。監觀四方，求民之瘼〔四〕。惟此二國，其政不獲。惟此〔　　五〕四國，爰究爰度。上帝指之〔六〕，憎其式惡〔七〕。乃睠〔八〕西顧，此惟與度〔九〕。」蓋此言也，言夏、殷二國之政不得，乃用奢誇廓大〔一○〕，上帝憎之，更求民之瘼聖人〔一一〕，與天下四國究度而使居之也。

　　〔一〕荀子大略篇云：「天之生民，非為君也。天之立君，以為民也。」淮南子兵略訓云：「所為立君者，以禁暴討亂也。」又云：「明王之用兵也，為天下除害，而與萬民共享其利。」漢書嚴安傳云：「興利除害，誅暴禁邪。」蕭望之後育傳云：「其於為民除害安元元而已。」谷永傳云：「天下黎元，咸安家樂業。」按嚴安傳云：「元元黎民。」「黎元」即「元元黎民」也。史記文帝紀索隱引姚察云：『古者謂人云「善人」也，因「善」為「元」，故云「黎元」。其言「元元」者，非一人也。』○鐸按：「以役民」疑當在「立君」下。　　〔二〕注見思賢篇。

　　〔三〕「以」今詩作「有」。○李富孫詩經異文釋云：『桓七年左傳「有信有義」四句，論衡詰術皆引作「以」，義並通。』○鐸按：有，助詞，作「以」蓋聲之誤。或謂「有」猶「以」，非。　　〔四〕「瘼」今詩作「莫」。蔡中郎集和熹鄧後謚議云：「參圖考表，求人之瘼。」蜀志馬超傳云：「兼董萬里，求民之瘼。」晉書武帝紀云：「皇天鑑下，求人之瘼。」後漢書循吏傳序：「廣求民瘼。」蓋本三家詩。此文當本作「瘼」，後人或據毛詩改之。孫侍御云：『文選齊安陸昭王碑文云：「慮深求瘼」，李善注云：「詩：求民之莫。班固漢書引詩而為此瘼，爾雅曰：瘼，病也。」今漢書敘傳亦作「莫」，顏師古訓「莫」為「定」，與毛、鄭同，宋書符瑞志引漢書作「瘼」。』○鐸按：馬瑞辰亦謂匡謬正俗「不知民瘼」，義本三家詩。「瘼」蓋今「毛病」字。陳喬樅魯詩遺說考十五云：『王符用魯詩，引詩當同蔡邕作「瘼」字，下文「更求民之瘼」，可證也。』

　　〔五〕「此」今作「彼」。○文四年左傳引詩彼、此二字互易。陳喬樅詩經四家異文考云：『潛夫論引詩上下皆作「惟此」，疑原本上句作「惟彼」，與左傳同，後人依毛改「彼」作「此」耳。』馬瑞辰曰：「彼、此蓋隨言之，非有異義。」○鐸按：「此」字重複無理，或當依左傳。

　　〔六〕「指」今作「耆」。按詩正月：「有皇上帝，伊誰雲憎。」鄭箋云：「欲天指害其所憎而已。」所用詩與此同。○鐸按：指、耆同從旨聲，故得通用。馬瑞辰曰：『玉篇：「耆，怒訶也。」廣雅釋言：「指，斥也。」「指斥」亦怒責之義。』胡承珙毛詩後箋云：『

　　「耆」疑即「指」之借字。「美服患人指，高明逼神惡」，是「指」有惡義。』

　　〔七〕「惡」今作「廓」。○鐸按：陳喬樅云：『「惡」字乃「廓」之誤，下文云：「乃用奢誇廓人，上帝憎之」，是潛夫論引詩文本作「式廓」也。』鄒漢勳讀書偶識卷三說略同。

　　〔八〕「睠」今作「眷」，釋文云：『本又作「睠」。』○鐸按：眷、睠同字。初學記一、北堂書鈔四、文選長楊賦注、頭陀寺碑注引詩並作「睠」。

　　〔九〕「度」今作「宅」。論衡初稟篇亦作「度」。漢書韋玄成傳注臣瓚曰：「按古文宅、度同。」○臧琳經義雜記云：『古文尚書「宅」字，兩漢人所引皆作「度」。然以「宅」為「度」者，今文形聲之誤。毛詩為古文，凡「宅居」字皆作「宅」，「度謀」字皆作「度」。』○鐸按：此引詩正是今文，故「宅」作「度」。

　　〔一０〕○鐸按：程本作「奢誇廓人」。○鄒漢勳云：『奢誇者為廓人。今世俗尚有「廓人」之語，其由來久矣。潛夫所舉，殆三家詩說也。』○鐸按：「奢誇廓」，猶潛嘆篇「幽隱囚人」，皆以三同義詞為定語。「廓人」即「闊人」，新方言釋言：「今謂人奢泰為闊綽」，「闊人」謂闊綽之人也。叔子此解雖臆創，然核之辭例語義皆合，自不得以悖於雅訓而棄之。　　〔一一〕○鐸按：鄒氏讀「更求民之瘼聖人」七字為句，云：『語不順，殆是「更求知民瘼之聖人」，倒奪而如此。』

　　前哲良人〔一〕，疾□□〔二〕無紀極也〔三〕，乃惟度法象，〔四〕明著禮秩〔五〕，為優〔六〕憲藝，縣之無窮〔七〕。故傳曰：「制禮，上物不過十二，天之道也〔八〕。」是以先聖籍田有制，〔九〕供神有度〔一○〕，奉己有節〔一一〕，禮賢有數，上下大小，貴賤親疏，皆有等威，階級衰殺〔一二〕，各足祿其爵位〔一三〕，公私達其等級，禮行德義〔一四〕。

　　〔一〕「哲」舊作「招」。成八年左傳云：「賴前哲以免也。」詩黃鳥云：「殲我良人。」　　〔二〕空格程本作「奢誇廓」三字。○鐸按：此承上文「奢誇廓人」，言前哲疾其無紀極，故為之製法修憲，文義甚明，程本是也。　　〔三〕文十八年左傳云：「聚斂積實，不知紀極。」

　　〔四〕周禮太宰：「縣治象之法於象魏，使萬民觀治象。」○鐸按：此言取法於天，非懸法於象魏之謂。

　　〔五〕莊八年左傳云：「衣服禮秩如適。」○鐸按：「秩」與「

」同，說文：「

，爵之次弟也。」

　　〔六〕「優」疑「修」。

　　〔七〕文六年左傳云：「陳之藝極」，杜註：「藝，准也。」漢書蕭望之傳云：「作憲垂法，為無窮之規。」○鐸按：爾雅釋詁：「憲，法也。」「憲藝」猶「法則」。　　〔八〕哀七年左傳，「天之道」作「天之大數」。○鐸按：廣雅釋言：「數，術也。」吳語：「道將不行」，韋註：「道，術也。」是數、道同義，此引以意易之。　　〔九〕禮記祭義云：「天子為借千畝，諸侯為借百畝。」

　　〔一０〕周語：『襄王曰：「昔我先王之有天下也，規方千里以為甸服，以供上帝山川百神之祀。」』昭七年左傳云：「上所以共神也。」

　　〔一一〕毛詩鴛鴦序云：「思古明王，交於萬物有道，自奉養有節焉。」

　　〔一二〕宣十二年左傳云：「君子小人，物有服章，貴有常尊，賤有等威。」杜註：「威儀有等差。」桓二年傳云：「皆有等衰」，杜註：「衰，殺也。」禮記月令云：「以為旗章，以別貴賤等級之度。」　　〔一三〕「祿」當作「保」，慎微篇亦誤「保」為「祿」。孝經云：「保其祿位。」

　　〔一四〕文有脫誤。成二年左傳云：「器以藏禮，禮以行義。」杜註：「車服所以表尊卑，尊卑有禮，各得其宜。」此文大意蓋與傳同。

　　當此之時也，九州之內，合三千里，爾八百國〔一〕。其班祿也，以上農為正，始於庶人在官者，祿足以代耕，蓋食九人。諸侯下士亦然。中士倍下士，食十八人。上士倍中士，食三十六人。大夫倍之，食七十二人。小國之卿，二於大夫。次國之卿，三於大夫。大國之卿，四於大夫，食二百八十八人。君各什其卿。天子三公〔二〕采視公侯，蓋方百里。卿采視伯，方七十里。大夫視子男，方五十里。元士視附庸，方三十里〔三〕。功成者封〔四〕。是故官政專公，不慮私家〔五〕；子弟事學，不干〔六〕財利，閉門自守〔七〕，不與民交爭，而無飢寒之道〔八〕，而不陷〔九〕；臣養優而不隘〔一０〕，吏愛官而不貪〔一一〕，民安靜而強力〔一二〕，此則太平之基立矣〔一三〕。乃惟慎貢選，明必黜陟，官得其人，人任其職；欽若昊天，敬授民時〔一四〕，同我婦子，饁彼南畝〔一五〕；上務節禮，正身示下，下悅其政，各樂竭己奉戴其上〔一六〕。是以天地交泰，〔一七〕陰陽和平〔一八〕，民無奸匿〔一九〕，機衡不傾〔二０〕，德氣流布而頌聲作也〔二一〕。

　　〔一〕禮記王制云：「凡四海之內九州，州方千里。」又云：「凡四海之內，斷長補短，方三千里。」又云：「凡九州千七百七十三國。」漢書賈山傳云：「昔者周蓋千八百國，以九州之民，養千八百國之君。」地理志云：「周爵五等，而土三等，公侯百里，伯七十里，子男五十里，不滿為附庸，蓋千八百國。」此有脫誤。○鐸按：「爾」疑當作「千」。「千」與「

」草書形近，「千」誤為「

」，後人又改為「爾」也。　　〔二〕「公」下舊衍「侯」字。

　　〔三〕本王制。

　　〔四〕白虎通考黜篇云：「以德封者，必試之為附庸，三年有功，因而封之五十里。元士有功者，亦為附庸，世其位。大夫有功成，封五十里。卿功成，封七十里。公功成，封百里。」

　　〔五〕漢書賈誼傳云：「國耳忘家，公耳忘私。」鮑宣傳云：「志但在營私家。」

　　〔六〕「干」舊作「於」，何本改「與」，並誤。「干」誤為「於」，又轉誤為「於」也。

　　〔七〕漢書王莽傳云：「閉門自守，又坐鄰伍鑄錢挾銅，奸吏因以愁民。」

　　〔八〕漢書董仲舒傳云：「受祿之家，食祿而已，不與民爭業，然後利可均布，而民可家足。」

　　〔九〕「而」上脫三字。

　　〔一０〕漢書韋賢后玄成傳：『玄成友人侍郎章上疏云：「宜優養玄成。」』禮記禮器云：「君子以為隘矣」，鄭註：『「隘」猶「狹陋」也。』

　　〔一一〕史記平準書云：「守閭閻者食粱肉，為吏者長子孫，居官者以為姓號，故人人自愛而重犯法。」　　〔一二〕漢書成帝紀陽朔四年詔曰：「先帝劭農，薄其租稅，寵其強力，令與孝弟同科。」

　　〔一三〕毛詩南山有台序云：「立太平之基。」

　　〔一四〕書堯典。

　　〔一五〕詩七月。

　　〔一六〕毛詩吉日序云：「能慎微接下，無不自盡以奉其上焉。」

　　〔一七〕易泰彖曰：「天地交而萬物通。」

　　〔一八〕淮南子泛論訓云：「陰陽和平，風雨時節。」　　〔一九〕「匿」讀為「慝」。魯語云：「下無奸慝」，韋昭註：「慝，惡也。」

　　〔二０〕書堯典云：「在璇機玉衡。」史記天官書云：「北斗七星，所謂旋機玉衡，以齊七政。」漢書揚雄傳云：「玉衡正而泰階平。」

　　〔二一〕宣十一年公羊傳云：「什一行而頌聲作。」

　　其後忽養賢而鹿鳴思〔一〕，背宗族而采蘩怨〔二〕，履畝稅而碩鼠作〔三〕，賦斂重而譚告通〔四〕，班祿頗而傾甫刺〔五〕，行人定而綿蠻諷〔六〕，故遂耗亂衰弱。

　　〔一〕此後所述詩義，皆與毛傳異，蓋本三家之說。○鐸按：史記十二諸侯年表序：「仁義陵遲，鹿鳴刺焉。」文選嵇康琴賦李善注引蔡邕琴操：「鹿鳴者，周大臣之所作也。王道衰，大臣知賢者幽隱，故彈弦諷諫。」御覽五百七十八引同。陳喬樅魯詩遺說考云：「皆本魯詩之說。」

　　〔二〕○鐸按：馬瑞辰曰：『「采蘩」當為「采蘋」之訛。蓋三家詩或因詩有「宗室牖下」一語，遂以為背宗族而作也。』陳喬樅云：「潛夫論以鹿鳴為怨詩，與司馬遷史記年表、蔡邕琴操、高誘淮南注（詮言訓）併合，又以行葦為詠公劉詩，亦與劉向列女傳（晉弓工妻傳）合，是其用魯詩之明證。然則此以采蘩為怨詩者，當亦據魯說也。」　　〔三〕鹽鐵論取下篇云：「周之末塗，德惠塞而嗜欲眾，君奢侈而上求多，民困於下，怠於公乎（鐸按：「公乎」當作「上公」，張敦仁說），是以有履畝之稅，碩鼠之詩作也。」○鐸按：魏風碩鼠序云：「刺重斂也。」陳奐曰：「三家與毛序刺重斂合。」顧廣圻曰：『

　　公羊宣十五年傳云：「稅畝者何？履畝而稅也。」又云：「什一行而頌聲作矣。」正為碩鼠詩而言。三家詩、公羊皆今文，宜其說之相近。』陳喬樅云：「桓寬用齊詩，然則此詩魯、齊說同矣。」皮錫瑞師伏堂筆記一云：「碩鼠詩是魏風。魏滅於春秋初，豈是時已有履畝之稅乎？據春秋經、傳則始於宣公，或魯是時初用之耳。」

　　〔四〕舊脫「而」字，「譚」作「譯」。按毛詩大東序云：「東國困於役而傷於財，譚大夫作是詩以告病。」

　　〔五〕顧茂才廣圻云：『「傾」當作「頎」。隸釋高陽令楊著碑：「頎甫班爵。」頎甫即毛詩祈父，頎、傾字形相近而誤。』繼培按：志氏姓篇以單傾公為頎公，誤正類此。「刺」舊亦誤作「賴」。治要載陸景典語謂「周褒申伯，吉甫著誦，祈父失職，詩人作刺，官人封爵，不可不慎。」說與此合。按毛傳：「圻父，司馬也。」鄭箋申之云：「司馬掌祿士，故司士屬焉。」其說蓋采之三家。隸釋繁陽令楊君碑云：「民思遺愛，奔告於王，頎不審真，莫肯慰揚。」頎亦謂頎甫。安平相孫根碑又云：「圻甫考績。」　　〔六〕顧茂才云：『「定」當作「乏」。』繼培按：尚書大傳云：「行而無資謂之乏。」呂氏春秋季春紀：「振乏絕」，高誘註：「行而無資曰乏。」是行人得言乏矣。或云：「定」當為「●」之誤，說文云：「●，貧病也。」●、定字形亦相近。○鐸按：僖三十年左傳：「行李之往來，共其乏困。」「行李」即行人之官，是行人言乏之證。詩綿蠻箋：「古者卿大夫出行，士為末介。士之祿薄，或睏乏於資財，則當賙贍之。」與此說合，並本三家。或說未允。邵本作「蹙」，吳闓生詩義會通作「病」，皆臆改。陳喬樅疑「畏」字之訛，亦非。

　　及周室微而五伯作，六國弊而暴秦興，背義理而尚威力，滅典禮而行貪叨〔一〕，重賦斂以厚己，強臣下以弱枝〔二〕，文德不獲封爵〔三〕，列侯不獲〔四〕。是以賢者不能行禮以從道〔五〕，品臣不能無枉以從利〔六〕。君又驟赦以縱賊〔七〕，民無恥而多盜竊。

　　〔一〕韓詩外傳五云：「自周室壞以來，王道廢而不起，禮義絕而不繼。秦之時，非禮義，棄詩、書，略古昔，大滅聖道，專為苟妄，以貪利為俗，以告獵為化，而天下大亂。」燕策：『太子丹曰：「今秦有貪饕之心，而欲不可足也。」』說文云：「饕，貪也。」重文作「叨」。按考績篇作「貪饕」。

　　〔二〕春秋繁露盟會要篇云：「強幹弱枝，以明大小之職。」

　　〔三〕漢書公孫弘傳封弘詔云：「古者任賢以序位，量能以授官，勞大者厥祿厚，德盛者獲爵尊，故武功以顯重，而文德以行褒。」按三式篇引崧高、烝民詩而釋之云：「申伯、山甫，文德致昇平，而王封以樂土，賜以盛服。」「文德獲封」，蓋三家詩說有之。

　　〔四〕下脫二字，當是「不獲治民」，即三式篇所云「列侯或有德宜子民，而道不得施」也。

　　〔五〕詩北門云：「終寠且貧」，毛傳：「寠者，無禮也。」箋云：「君於己祿厚，終不足以為禮。」

　　〔六〕「品臣」猶言「眾臣」。通典卅五引應劭漢官儀載張敞、蕭望之言曰：「夫倉廩實而知禮節，衣食足而知榮辱，今小吏奉率不足，常有憂父母妻子之心，雖欲潔身為廉，其勢不能。」後漢書仲長統傳昌言損益篇云：「選用必取善士。善士富者少而貧者多，祿不足以供養，安能不少營私門乎？」崔實政論云：「今所使分威權御民人理獄訟干賦庫者，皆群臣之所為，而其奉祿甚薄，仰不足以養父母，俯不足以活妻子。父母者，性所愛也；妻子者，性所親也。所愛所親，方將凍餒，雖冒刃求利，尚猶不避，況可令臨財御眾乎？是所謂渴馬守水，餓犬護肉，欲其不侵，亦不幾矣。」

　　〔七〕○鐸按：「驟赦」即「數赦」。宣三年左傳：「宣子驟諫」，賈逵註：「驟，疾也。」爾雅釋詁：「數，疾也。」小爾雅廣言：「驟，數也。」二字古音同部，故義亦相通。

　　何者？咸氣加而化上風〔一〕，患害切而迫飢寒〔二〕，此臧紇〔三〕所以不能詰其盜者也〔四〕。詩云：「大風有隧，貪人敗類。〔五〕」「爾之教矣，民斯效矣〔六〕。」是故先王將發號施令〔七〕，諄諄如也〔八〕，惟恐不中而道於邪，故作典以為民極〔九〕，上下共之，無有私曲〔一０〕，三府製法〔一一〕，未聞赦彼有罪，〔一二〕獄貨惟寶者也〔一三〕。

　　〔一〕「咸」當作「戾」，「戾氣」與下「和氣」相對。說苑貴德篇云：「天子好利則諸侯貪，諸侯貪則大夫鄙，大夫鄙則庶人盜。上之變下，猶風之靡草也。」

　　〔二〕漢書魏相傳云：「飢寒在身則亡廉恥，寇賊奸軌所由生也。」

　　〔三〕「臧紇」舊作「滅絕」。　　〔四〕襄廿一年左傳。

　　〔五〕桑柔。○鐸按：遏利篇亦引。

　　〔六〕角弓。今詩作「胥效」，白虎通三教篇引詩作「斯效」。○鐸按：陳喬樅謂作「斯」者魯詩。

　　〔七〕淮南子本經訓云：「發號施令，天下莫不從風。」　　〔八〕詩抑云：「誨爾諄諄。」按禮記中庸：「肫肫其仁」，鄭註：『「肫肫」讀如「誨爾忳忳」之「忳」。忳忳，懇誠貌也。』春秋繁露相生篇云：「孔子為魯司寇，斷獄屯屯，與眾共之。」說苑至公篇作「惇惇」。惇惇、諄諄、屯屯、忳忳義並同。○鐸按：孟子萬章上篇云：「諄諄然命之乎？」「諄諄如」即「諄諄然」。「如」猶「然」也。訓見經傳釋詞卷七。

　　〔九〕周禮云：「太宰掌建邦之六典。」又云：「設官分職，以為民極。」

　　〔一０〕管子五輔篇云：「公法行而私曲止。」

　　〔一一〕後漢書郎顗傳云：「委任三府」，章懷註：「三公也。」按太尉、司徒、司空皆開府，故曰：「三府」。

　　〔一二〕詩小弁云：「舍彼有罪」，釋文：「舍，音舍，又音赦。」周禮司刺鄭註：「赦，舍也。」　　〔一三〕書呂刑云：「獄貨非寶。」　　是故明君臨眾，必以正軌〔一〕，既無厭有〔二〕，務節禮而厚下，復德而崇化，使皆阜於養生〔三〕而競於廉恥也〔四〕。是以官長正而百姓化，邪心黜而奸匿絕〔五〕，然後乃能協和氣而致太平也〔六〕。易曰：「聖人養賢以及萬民〔七〕。」為本，君以臣為基，然後高能可崇也〔八〕；馬肥，然後遠能可致也〔九〕。人君不務此而欲致太平，此猶薄趾〔一０〕而望高牆〔一一〕，驥瘠而責遠道，其不可得也必矣。

　　〔一〕隱五年左傳云：「講事以度軌量謂之軌。」

　　〔二〕句有誤字。

　　〔三〕周語云：「所以阜財用衣食」，韋昭註：「阜，厚也。」

　　〔四〕管子牧民篇云：「國有四維：一曰禮，二曰義，三曰廉，四曰恥。」淮南子泰族訓云：「民無廉恥，不可治也。非修禮義，廉恥不立。」　　〔五〕「匿」讀為「慝」。

　　〔六〕漢書楚元王傳劉向封事云：「和氣致祥，乖氣致異。祥多者其國安，異眾者其國危。」

　　〔七〕頤彖辭。

　　〔八〕文有脫誤，當雲「國以民為本，君以臣為基，基厚，然後高能可崇也」。鹽鐵論未通篇云：「築城者先厚其基而後求其高，畜民者先厚其業而後求其贍。」考工記云：「匠人，牆厚三尺，崇三之。」鄭註：「高厚以是為率，足以相勝。」○鐸按：「能」猶「乃」也。下同。　　〔九〕詩有駜毛傳：「駜，馬肥強貌。馬肥強則能升高進遠，臣強力則能安國。」鄭箋云：「此喻僖公之用臣，必先致其祿食，祿食足而臣莫不盡忠。」

　　〔一０〕「薄趾」二字當乙。

　　〔一一〕淮南子泰族訓云：「不益其厚而張其廣者毀，不廣其基而增其高者覆。」 

　　凡治病者，必先知脈之虛實〔二〕，氣之所結〔三〕，然後為之方〔四〕，故疾可愈而壽可長也〔五〕。為國者，必先知民之所苦，禍之所起，然後設之以禁，故奸可塞國可安矣〔六〕。　　〔一〕本傳在愛日篇後。○鐸按：驟赦縱賊，此篇極論其弊。蓋大惡不化，數赦適足以勸奸。本傳此篇在愛日篇後，觀前錄忠貴、浮侈、實貢三篇適符今次，似舊第本如此。　　〔二〕素問玉機真藏論：『黃帝曰：「凡治病，察其形氣色澤，脈之盛衰，病之新故，乃治之。」』論評虛實論：『岐伯曰：「邪氣盛則實，精氣奪則虛。」』

　　〔三〕莊子達生篇云：「忿滀之氣，散而不反，則為不足；上而不下，則使人善怒；下而不上，則使人善忘；不上不下，中身當心，則為病。」素問舉痛論：『帝曰：「余知百病生於氣也。怒則氣上，喜則氣緩，悲則氣消，恐則氣下，寒則氣收，炅則氣洩，驚則氣亂，勞則氣耗，思則氣結。」』

　　〔四〕素問至真要大論：『帝曰：「氣有多少，病有盛衰，治有緩急，方有大小。」』漢書藝文志云：「經方者，本草石之寒溫，量疾病之淺深，假藥味之滋，因氣感之宜，辯五苦六辛，致水火之齊，以通閉解結，反之於平。」　　〔五〕鹽鐵論輕重篇云：「扁鵲撫息脈而知疾所由生，陽氣盛則損之而調陰，寒氣盛則損之而調陽，是以氣脈調和，而邪氣無所留矣。」

　　〔六〕墨子兼愛篇云：「聖人以治天下為事者也。必知亂之所自起，焉能治之；不知亂之所自起，則不能治。譬如醫之攻人之疾者然，必知疾之所自起，焉能攻之；不知疾之所自起，則弗能攻。」　　今日賊良民之甚者，莫大於數赦〔一〕。赦贖數，則惡人昌而善人傷矣〔二〕。奚以明之哉？曰：孝悌之家，修身慎行〔三〕，不犯上禁，從生至死，無銖兩罪〔四〕；數有赦贖，未嘗蒙恩〔五〕，常反為禍。何者？正直之士之為吏也〔六〕，不避強禦〔七〕，不辭上官〔八〕。從事督察〔九〕，方懷不快〔一０〕，而奸猾之黨〔一一〕，又加誣言〔一二〕，皆知赦之不久，則且共橫枉侵冤，誣奏罪法〔一三〕。今主上妄行刑辟〔一四〕，高至死徙，下乃淪冤〔一五〕，而被〔一六〕冤之家，乃甫當乞鞠告故以信直〔一七〕，亦無益於死亡矣〔一八〕。

　　〔一〕管子法法篇云：「凡赦者，小利而大害者也，故久而不勝其禍。毋赦者，小害而大利者也，故久而不勝其福。」　　〔二〕後漢書桓譚傳云：「惡人誅傷，則善人蒙福。」此倒用其語。漢書刑法志文帝詔曰：「法者治之正，所以禁暴而衛善人也。」　　〔三〕孝經云：「修身慎行，恐辱先也。」

　　〔四〕銖兩，言其輕。漢書趙廣漢傳云：「銖兩之奸」，亦此意。○鐸按：猶今言「絲毫」。

　　〔五〕漢書文三王傳云：「比比蒙恩。」又云：「數蒙聖恩，得見貰赦。」　　〔六〕「直」舊作「真」，據程本改。詩小明云：「正直是與。」

　　〔七〕漢書蓋寬饒傳：『王生予書曰：「明主知君絜白公正，不畏強禦。」』後漢書鮑永傳：「永辟扶風鮑恢為都官從事。恢亦抗直，不避強禦。」按詩烝民：「不畏強禦。」文十年左傳引詩：「剛亦不吐，柔亦不茹」，杜注云：「詩大雅。美仲山甫不辟強禦。」秦策高誘注引詩亦作「不辟強禦」。誘多用韓詩，疑韓詩「畏」本作「辟」，「辟」與「避」通。○鐸按：陳喬樅亦疑高注所引為三家異文。

　　〔八〕辭，謂辭謁。漢書尹翁歸傳云：「征拜東海太守，過辭廷尉於定國。」後漢書丁鴻傳云：『竇憲兄弟各擅威權，鴻上封事曰：「大將軍雖欲敕身自約，不敢僭差，然而天下遠近皆惶怖承旨。刺史二千石初除謁辭，求通待報，雖奉符璽，受台敕，不敢便去，久者至數十日。」』梁統後冀傳云：「冀愛監奴秦宮，官至太倉令，威權大震，刺史二千石皆謁辭之。」郭急傳云：「召見辭謁」，章懷註：「因辭而謁見也。」循吏傳云：『任延拜武威太守。帝親見，戒之曰：「善事上官。」』

　　〔九〕續漢書百官志云：「司隸校尉及諸州皆有從事史。」漢書翟方進傳云：「督察公卿」，顏師古註：「督，視也。」

　　〔一０〕易艮六二：「其心不快。」漢書高帝紀：『六年，張良曰：「取上素所不快，計群臣所共知最甚者一人先封，以示群臣。」』

　　〔一一〕漢書武帝紀元狩六年詔曰：「奸猾為害。」

　　〔一二〕說文云：「加，語相增加也。誣，加也。」漢書五行志：「淮陽王上書冤博辭語增加」，顏師古註：「言博本為石顯所冤，增加其語，故陷罪。」○鐸按：此言奸猾之黨又加之以誣枉之言，與下文「加誣」平列者有別。

　　〔一三〕崔實政論云：「長吏或實清廉，心平行潔，內省不疚，不肯媚灶，曲禮不行於所屬，私愛無囗於囗府。州郡側目，以為負折，乃選巧文猾吏，向壁作條，誣覆闔門，捕攝妻子。」

　　〔一四〕昭六年左傳：『叔向曰：「昔先王議事以制，不為刑辟。」』漢書百官公卿表云：「廷尉掌刑辟。」宣帝紀元康二年詔曰：「用法或持巧心，析律貳端，深淺不平，增辭飾非，以成其罪。奏不如實，上亦亡繇知。」　　〔一五〕漢書尹翁歸傳云：「按致其罪，高至於死。」按「高」、「下」猶「重」、「輕」也。○顧炎武日知錄二十七云：『高，謂罪名之上者，猶言「上刑」。』孫詒讓札迻八云：『「今」當為「令」，「淪冤」疑當為「論免」，皆形之誤。此言誣奏良吏，令上失刑，重者至死，輕者亦論罪免官（上文云：「正直之士之為吏也。」故此雲「論免」）。今本作「淪冤」，則與「死徙」高下無別，蓋涉上文「橫枉侵冤」，下文「被冤之家」而誤。』○鐸按：孫說甚是。「今」字程本正作「令」。　　〔一六〕「被」舊作「彼」。

　　〔一七〕「信」讀為「申」。說文云：「●，窮治罪人也。」經典通用「鞠」。禮記文王世子云：「告於甸人」，鄭註：『「告」讀為「鞠」。讀書用●曰鞠。」周禮小司寇：「讀書則用●」，註：『鄭司農云：「如今時讀鞫已，乃論之。」』史記夏侯嬰傳云：「嬰試補縣吏，與高祖相愛。高祖戲而傷嬰，人有告高祖。高祖時為亭長，重坐傷人，告故不傷嬰。」集解：『鄧展曰：「律有故乞鞠。高祖自告不傷人。」』索隱：『案晉灼云：「獄結竟，呼囚鞠，語罪狀。囚若稱枉欲乞鞠者，許之也。」』漢書景武昭宣元成功臣表：「新畤侯趙弟坐為太常鞠獄不實」，如淳曰：「鞠者，以其辭決罪也。」晉灼曰：「律說出罪為故縱，入罪為故不直。」

　　〔一八〕漢書刑法志緹縈上書云：「死者不可復生，刑者不可復屬。」　　及隱逸行士，淑人君子〔一〕，為讒佞利口所加誣覆冒〔二〕，下土冤民〔三〕，能至闕者，萬無數人，其得省問者，不過百一，既對尚書，空遣去者，復十六七。雖蒙考覆〔四〕，州郡轉相顧望〔五〕，留苦其事〔六〕。春夏待秋冬，秋冬復涉春夏，如此行逢赦者，不可勝數〔七〕。

　　〔一〕詩屍鳩。　　〔二〕論語云：「惡利口之覆邦家者。」漢書王尊傳云：「浸潤加誣，以復私怨。」列女傳齊威虞姬傳云：『執事者誣其辭而上之。虞姬曰：「有司受賂，聽用邪人，卒見覆冒，不能自明。」』明德馬後傳云：「時有楚獄，因證相引，系者甚多。後恐有單辭妄相覆冒，承閒為上言之。」後漢書皇甫規傳云：「今見覆沒，恥痛實深。」「覆沒」即「覆冒」，冒、沒聲近義同。

　　〔三〕漢書於定國傳云：「張釋之為廷尉，天下無冤民。」「下土」注見浮侈篇。○鐸按：三式篇：「下土邊遠，能詣闕者，萬無數人。」「下土」即「邊遠」也。

　　〔四〕「覆」當作「核」。說文云：「核，實也。考事襾笮邀遮其辭得實曰核。」○鐸按：「考覆」亦漢時律令語，謂稽考覆按之。漢書鄭崇傳：『尚書令趙昌奏崇與宗族通，疑有奸。上責崇。崇對曰：「臣門如市，臣心如水。願得考覆。」上怒，下崇獄窮治。」是其證。汪說失之。

　　〔五〕漢書王嘉傳云：「內外顧望。」

　　〔六〕「留苦其事」舊作「留吾真事」。按漢書西域大宛傳云：「不敢留苦」，顏師古註：「不敢留連及困苦之也。」易林咸之豫、萃之咸、巽之井、未濟之需並云：「稽難行旅，流連愁苦。」

　　〔七〕漢書楚元王后向傳云：「得踰冬減死論」，服虔曰：「踰冬至春，行寬大而減死罪」，如淳曰：「獄冬盡當決竟，而得踰冬，復至後冬，故或逢赦，或得減死也。」魏相傳云：「大將軍用武庫令事，遂下相廷尉獄，久系，踰冬，會赦出。」　　又謹慎之民，用天之道，分地之利，擇莫犯土〔一〕，謹身節用〔二〕，積累纖微，以致小過〔三〕，此言質良蓋民，惟國之基也。〔四〕

　　〔一〕句有誤字，程本「土」作「法」。○孫詒讓曰：『案此當作「捽草杷土」。漢書貢禹傳云：「農夫父子，暴露中野，不避寒暑，捽

（顏注云：「

，古草字也。」）杷土，手足胼胝。」即王節信所本。今本上三字皆形近訛易，惟「土」字未訛，而程榮又臆改為「法」，繆之甚也！』○鐸按：孫校至確。班祿篇：「莫不被德」，類聚作「草木被德」，亦草、莫二字相涉之證。

　　〔二〕孝經云：「用天之道，分地之利，謹身節用，以養父母，此庶人之孝也。」急就篇云：「鬼薪白粲鉗釱髡，不肯謹慎自令然。」

　　〔三〕後漢書梁統後商傳云：「大獄一起，無辜者眾，死囚久系，纖微成大。」後漢紀安帝永寧元年岑宏議云：「幾微生過，遂陷不義。」論衡累害篇云：「將吏異好，清濁殊操。清吏增鬱鬱之白，舉涓涓之言。濁吏懷恚恨，徐求其過，因纖微之謗，被以罪罰。」韓詩外傳九云：「禍起於纖微。」漢書張湯後安世傳云：「累積纖微。」

　　〔四〕禮記月令云：「黑黃蒼赤，莫不質良。」鄭註：「質，正也。良，善也。」按此當作「貞良」，「言」當作「皆」，「蓋」當作「善」，「此皆貞良善民」為句。「貞良」見敘錄。史記秦始皇紀琅邪台刻石辭云：「奸邪不容，皆務貞良。」崔實政論云：「競擿微短，吹毛求疵，重案深詆，以中傷忠良。」「國基」注見本政篇。

　　輕薄惡子〔一〕，不道凶民〔二〕，思彼奸邪，起作盜賊，以財色殺人父母，戮人之子，滅人之門，取人之賄，及貪殘不軌〔三〕，兇殘弊吏，掠殺不辜〔四〕，侵冤小民〔五〕，皆望聖帝當為誅惡治冤〔六〕，以解蓄怨〔七〕。反一門赦之，令惡人高會而誇詫〔八〕，老盜服臧而過門〔九〕，孝子見讎而不得討〔一０〕，亡主見物而不得取〔一一〕，痛莫甚焉。故將赦而先暴寒者，以其多冤結悲恨之人也〔一二〕。

　　〔一〕漢書酷吏尹賞傳云：「雜舉長安中輕薄少年惡子。」

　　〔二〕漢書翟方進傳云：「丞相宣以一不道賊」，如淳曰：「律，殺不辜一家三人為不道。」蕭望之傳云：「諸盜及殺人犯不道者，百姓所疾苦也。」　　〔三〕漢書王尊傳云：「五官掾張輔貪污不軌。」

　　〔四〕漢書魏相傳云：「人有告相賊殺不辜。」谷永傳云：「多系無辜，掠立迫恐。」後漢書章帝紀元和元年詔曰：「律云：掠者惟得榜笞立。又令丙，棰長短有數。自往者大獄已來，掠考多酷，鑽鑽之屬，慘苦無極。念其痛毒，怵然動心。」

　　〔五〕注見考績篇。

　　〔六〕漢書胡建傳云：「誅惡以禁邪。」

　　〔七〕楚語云：「蓄怨滋厚。」　　〔八〕漢書高帝紀云：「置酒高會」，服虔曰：「大會也。」○沈欽韓曰：『下云：「洛陽有主諧合殺人者，謂之會任之家，受人十萬，謝客數千。」此所謂「惡人高會而誇詫」也。』

　　〔九〕「臧」舊作「藏」，據傳改。臧，謂所竊物也。鹽鐵論刑德篇云：「盜有臧者罰。」周禮司厲註：『鄭司農云：「今時盜賊臧，加責，沒入縣官。」』

　　〔一０〕哀十三年左傳云：『越子伐吳，吳王孫彌庸見姑蔑之旗曰：「吾父之旗也。不可以見讎而弗殺也。」』

　　〔一一〕漢書於定國傳云：「或盜賊發，吏不亟追，而反系亡家。」顏師古註：「不急追賊，反系失物之家。」「亡主」猶「亡家」。○鐸按：今言「失主」。

　　〔一二〕漢書於定國傳云：「民多冤結。」○鐸按：廣雅釋詁二：「暴，猝也。」　　夫養稊稗者傷禾稼，惠奸宄者賊良民〔一〕。書曰：「文王作罰，刑茲無赦〔二〕。」是故先王之制刑法也，非好傷人肌膚〔三〕，斷人壽命者也〔四〕，乃以威奸懲惡除民害也〔五〕。天下本以民不能相治，故為立王者以統治之〔六〕。天子在於奉天威命，共行賞罰〔七〕。故經稱「天命有德，五服五章；天罰有罪，五刑五用〔八〕。」詩刺「彼宜有罪，汝反脫之〔九〕。」古者惟始受命之君，承大亂之極，被前王之惡，其民乃並為敵讎〔一０〕，罔不寇賊消義奸宄奪攘〔一一〕，以革命受祚〔一二〕，為之父母〔一三〕，故得一赦。繼體以下，則無違焉〔一四〕。何者？人君配干而仁，順育萬物以成大功〔一五〕，非得以養奸活罪為仁，放縱天賊為賢□也〔一六〕。

　　〔一〕韓非子難一云：「夫惜草茅者耗禾穗，惠盜賊者傷良民。今緩刑罰，行寬惠，是利奸邪而害善人也。」按韓子語本管子明法解。後漢書梁統傳云：「刑輕之作，反生大患，惠加奸軌，而害及良善也。」　　〔二〕康誥。

　　〔三〕漢書董仲舒傳云：「傷肌膚以懲惡。」

　　〔四〕白虎通壽命篇云：「壽命者，上命也。」淮南子精神訓云：「夫人之所以不能終其壽命，而中道夭於刑戮者，何也？以其生生之厚。」

　　〔五〕易繫辭下傳云：「不威不懲。」後漢書陳寵傳云：「往者斷獄嚴明，所以威懲奸慝。」管子明法解云：「賞功誅罪，所以為天下致利除害也。」

　　〔六〕漢書谷永傳云：「臣聞天生蒸民，不能相治，為立王者以統理之。」亦見成帝紀建始三年詔及王莽傳。

　　〔七〕「共」讀為「恭」。書甘誓云：「今予惟恭行天之罰。」

　　〔八〕書皋陶謨。「罰」今作「討」。○鐸按：本傳亦作「討」，遍考群書，若史記夏本紀、漢書刑法志、說文、後漢書梁統傳、應劭傳所引無作「罰」者。惟後漢書申屠剛傳剛對策云：「王者承天順地，典爵主刑，不敢以天官私其宗，不敢以天罰私其親。」「天罰」與此同，蓋以說經而易字耳。　　〔九〕詩瞻卬。「反脫」今作「覆說」。○鐸按：鄭箋：「覆，反也。」釋文云：「說，一音他活反。」

　　〔一０〕書微子云：「小民方興，相為敵讎。」

　　〔一一〕書呂刑云：「罔不寇賊鴟義奸宄奪攘矯虔。」王先生云：『

　　「消」即「鴟」之誤。』○孫星衍曰：『或今文「鴟義」為「消義」。陳喬樅今文尚書經說考云：『尚書疏引鄭注云：「鴟義，盜賊狀如鴟梟，抄略良善，劫奪人物。」疑「消義」乃「梟義」之訛，以聲同致誤也。』○鐸按：陳說近是。

　　〔一二〕易革彖云：「湯、武革命。」　　〔一三〕書洪範云：「天子作民父母。」　　〔一四〕「違」當作「遵」。崔實政論云：「大赦之造，乃聖王受命而興，討亂除殘，誅其鯨鯢，赦其臣民，漸染□化者耳。及戰國之時，犯罪者輒亡奔鄰國，遂赦之，以誘還其逋逃之民。漢承秦制、遵而不越。」荀悅漢紀云：「夫赦者，權時之直，非常典也。漢興，承秦兵革之後，大過之世，比屋可刑，故設三章之法、大赦之令，蕩滌穢流，與民更始，時勢然也。後世承業，襲而不革，失時宜矣。」「大過」二字，今本漢紀缺，據初學記廿補。

　　〔一五〕舊無「物」字，據本傳補。春秋繁露王道通三篇云：「仁之善者在於天，天仁也。天覆育萬物，既化而生之，有養而成之，事功無已，終而復始。」又云：「天常以愛利為意，以養長為事，春秋冬夏，皆其用也。王者亦常以愛利天下為意，以安樂一世為事，好惡喜怒，而備用也。」　　〔一六〕漢書宣帝紀黃龍元年詔曰：「今吏或以不禁奸邪為寬大，縱釋有罪為不苛；或以酷惡為賢，皆失其中。」「天賊」即忠貴篇所云「天以為賊」。或云：當作「大賊」，非。

　　今夫性惡之人〔一〕，居家不孝悌，出入不恭敬，輕薄慢傲，兇悍無辨〔二〕，明以威侮侵利為行〔三〕，以賊殘酷虐為賢〔四〕，故數陷王法者〔五〕，此乃民之賊〔六〕，下愚極惡之人也〔七〕。雖脫桎梏而出囹圄〔八〕，終無改悔之心，自詩以羸敖頭〔九〕，出獄踧踖〔一０〕，復犯法者何不然〔一一〕。

　　〔一〕論衡本性篇云：「周人世碩以為人性有善有惡。」

　　〔二〕淮南子時則訓云：「求不孝不悌戮暴傲悍而罰之。」呂氏春秋處方篇云：「少不悍辟，而長不簡慢」，高誘註：「悍，凶也。」文選范蔚宗宦者傳論李善注引桓譚新論云：「居家循理，鄉里和順，出入恭敬，言語謹遜，謂之善士。」○鐸按「辨」讀為「變」，「無辨」猶言「不變」。下文云：「雖脫桎梏而出囹圄，終無改悔之心」，又云：「大惡之資，終不可化」，又云：「未嘗見奸人冗吏，有肯變心悔服稱詔者也」，皆所謂「兇悍無辨」也。　　〔三〕書甘誓云：「威侮五行。」史記匈奴傳：『中行說曰：「匈奴明以戰攻為事。」』此用其文。

　　〔四〕「賊殘」疑倒。漢書哀帝紀詔曰：「察吏殘賊酷虐者，以時退。」李尋傳：「諸闒茸佞?，抱虛求進，及用殘賊酷虐聞者，宜以時廢退。」翟方進傳劾奏朱博等云：「所居皆尚殘賊酷虐，苛刻慘毒，以立威。」　　〔五〕漢書高惠高後文功臣表序云：「多陷法禁。」

　　〔六〕孟子云：「今之所謂良臣，古之所謂民賊也。」

　　〔七〕漢書古今人表序云：「可與為惡，不可與為善，是謂下愚。」王莽傳贊云：「窮凶極惡。」

　　〔八〕禮記月令云：「命有司省囹圄，去桎梏。」

　　〔九〕當雲「自恃以數赦贖」，字形相近而誤。○鐸按：「羸」與「數」形不相近，疑「贏」之誤。襄三十一年左傳註：「贏，受也。」

　　〔一０〕論語云：「踧踖如也。」

　　〔一一〕何不然，言何所不然也。漢書韓信傳「何不誅」、「何不服」、「何不散」，顏注如此。匡衡傳云：「竊見大赦之後，奸邪不為衰止，今日大赦，明日犯法，相隨入獄，此殆導之未得其務也。」

　　洛陽至有主諧合殺人者〔一〕，謂之會任之家〔二〕，受人十萬，謝客數千。又重饋部吏，吏與通姦〔三〕，利入深重，幡黨盤牙，〔四〕請至貴戚寵臣，說聽於上，謁行於下〔五〕。是故雖嚴令、尹〔六〕，終不能破攘斷絕〔七〕。何者？凡敢為大奸者〔八〕，材必有過於眾，而能自媚於上者也〔九〕。多散苟得之財〔一０〕，奉以諂諛之辭，以轉相驅，非有第五公之廉直〔一一〕，孰能不為顧〔一二〕？今案洛陽主殺人者，高至數十，下至四五，身不死則殺不止，皆以數赦之所致也。由此觀之，大惡之資，終不可化，雖歲赦之，適勸奸耳〔一三〕。　　〔一〕說文云：「諧，?也。?，諧也。」「合」乃「?」之省。續漢書五行志載桓帝末童謠曰：「河閒來合諧。」王先生云：『諧合殺人，若今律雲「私和頂兇」矣。』○鐸按：諧合殺人，即浮侈篇所謂「以謀奸合任為業」者，史記貨殖傳稱「借交報仇」亦指此。主其事者，受人厚賂，遣客為之刺殺仇家。舊時滬上猶有之，今始永絕。王以為「私和頂兇」，非也。　　〔二〕「會任」浮侈篇作「合任」。按史記貨殖傳：「子貸金錢千貫，節駔會」，漢書作「儈」，顏師古註：「儈者，會合二家交易者也。」一切經音義六引聲類云：「儈，合市人也。」「會」與「儈」同。○鐸按：此「會任」蓋與「駔儈」無涉。

　　〔三〕漢書宣帝子東平思王傳云：「通姦犯法。」　　〔四〕漢書司馬相如傳上林賦云：「翩幡互經」，郭璞曰：「互經，互相經過也。」「牙」即「互」字。谷永傳云：「百官盤互」，顏師古註：『盤互，盤結而交互也。字或作「牙」，言如豕牙之盤曲，犬牙之相入也。』楚元王傳：『劉向云：「宗族盤互。」』師古亦云：『字或作「牙」。』後漢書滕撫傳云：「盜賊群起，盤牙連歲」，章懷註：「盤牙，謂相連結。」黨錮傳序注引謝承後漢書云：「中官黃門，盤牙境界。」魏志曹真後爽傳：「根據盤牙。」吳志陸瑁傳：「九域盤牙。」按「牙」並當作「互」，字形相近而誤。師古謂如豕犬之牙，非是。盤、盤、盤古字通。○鐸按：隸書「互」字作「

」，故與「牙」字恆相亂。

　　〔五〕漢書外戚恩澤侯表註：『如淳曰：「律，諸為人請求於吏以枉法，而事已行，為聽行者，皆為司寇。」』

　　〔六〕「令、尹」，謂洛陽令、河南尹也。

　　〔七〕王先生云：『「攘」是「壞」字之誤。』繼培按：「破壞」見救邊篇。○鐸按：淮南子本經訓：「壞險以為平」，錢本文子下德篇「壞」作「攘」，誤正類此。

　　〔八〕一切經音義十六引三蒼云：「敢，必行也。不畏為之。」史記酷吏張湯傳云：「趙王上書告湯大臣也，史謁居有病，湯至為摩足，疑與為大奸。」

　　〔九〕淮南子泰族訓云：「智伯有五過人之材。」史記衛將軍傳云：「以和柔自媚於上。」

　　〔一０〕禮記曲禮云：「臨財毋苟得。」

　　〔一一〕第五倫也。見後漢書。

　　〔一二〕詩正月鄭箋云：『「顧」猶「視」也，「念」也。』按為顧，謂曲法瞻

。論衡逢遇篇云：「節高志妙，不為利動；性定質成，不為主顧，「顧」亦謂委曲承意也。○鐸按：惠棟云：『顧其財與辭也。史記曰：「招權顧金錢」，又曰：「掉臂而不顧。」顧者，商賈人之語也。』

　　〔一三〕舊脫「赦之」二字。按匡衡傳云：「雖歲赦之，刑猶難使措而不用也。」此文多本衡語，今據補。崔實政論亦云：「雖日赦之，亂甫繁耳。」

　　或云：「三辰有候〔一〕，天氣當赦〔二〕，故人主順之而施德焉。」未必然也〔三〕。王者至貴，與天通精〔四〕，心有所想，意有所慮，未發聲色，天為變移〔五〕。或若休咎庶征，月之從星〔六〕，此乃宜有是事。故見瑞異，或戒人主〔七〕。若忽不察，是乃己所感致，而反以為天意欲然，非直也〔八〕。　　〔一〕「雲」舊作「之」。初學記廿引「或三辰有候」。周禮：「凡以神仕者，掌三辰之●」，鄭註：「日、月、星辰。」○鐸按：本訓篇用易「變化云為」，今作「之為」，誤正類此。

　　〔二〕開元佔經六十五引黃帝佔云：「天牢中常有系星三，以甲子、丙子、戊子、庚子、壬子暮視之，其一星去，有喜事；其二星去，有賜令爵祿之事；三星盡去，人君德令赦天下。甲子期八十一日，丙子期七十二日，戊子期六十日，庚子期八十日，壬子期六十二日而赦。」御覽六百五十二引風角書云：「春甲寅日，風高去地三四丈，鳴條，從申上來，為大赦，期六十日。」又云：「候赦法，冬至後盡丁巳之日，南風從巳上來，滿三日以上，必有大赦。」又引望氣經云：「黃氣四出，注期五十日赦。」

　　〔三〕「然」舊作「殺」，「然」誤為「煞」，又轉作「殺」也。「未必然也」見史記自序。

　　〔四〕御覽七十六引春秋保干圖云：「天子至尊也，神精與天地通。」淮南子天文訓云：「人主之情，上通於天。」御覽九、八百七十六引「情」並作「精」。覽冥訓亦云：「遭急迫難，精通於天。」

　　〔五〕易緯是類謀云：「主有所貴，王侯元德，天下歸郵。心有所維，意有所慮，未發顏色，莫之漸射出天地災捉，挺患無形之外，准萌纖微之初，先見吉凶，為帝演謀，忽之可也，勿之無也。」此文本於彼。彼文有脫誤。後漢書楊震後賜傳云：「王者心有所惟，意有所想，雖未形顏色，而五星以之推移，陰陽為其變度。」亦本易緯。

　　〔六〕書洪範。　　〔七〕「或」字誤。王先生云：『疑「感」之誤。』

　　〔八〕「直」當作「真」。漢書息夫躬傳：『王嘉曰：「天之見異，所以敕戒人君，欲令覺悟反正，推誠行善。」』孔光傳云：「臣聞師曰，天右與王者，故災異數見以譴告之，欲其改更。若不畏懼，有以塞除，而輕忽簡誣，則凶罰加焉。」谷永傳云：「竊聞明王即位，正五事，建大中，以承天心，則庶征序於下，日月理於上。如人君淫溺後宮，般樂游田，五事失於躬，大中之道不立，則咎徵降而六極至。」又云：「臣聞災異，皇天所以譴告人君過失，猶嚴父之明誡。畏懼敬改，則禍銷福降；忽然簡易，則咎不除。」

　　俗人又曰〔一〕：「先世欲赦，常先遣馬分行市裡，聽於路隅，咸雲當赦，以知天之教也，乃因施德。」若使此言也而信，則殆過矣。夫民之性，固好意度者也〔二〕，見久陰則稱將水，見久陽則稱將旱，見小貴則言將飢，見小賤則言將穰〔三〕，然或信或否。由此觀之，民之所言，未必天下〔四〕。前世贖赦稀疏，民無覬覦〔五〕。近時以來，赦贖稠數〔六〕，故每春夏，輒望復赦〔七〕；或抱罪之家，僥倖蒙恩〔八〕，故宣此言，以自悅喜。誠令仁君聞此，以為天教而輒從之，誤莫甚焉。

　　〔一〕風俗通云：「止系風俗，見善不徙，故謂之俗人。」見意林。

　　〔二〕韓非子解老篇云：「前識者無緣而忘意度者也。」

　　〔三〕兩「小」字當作「米」。○鐸按：天之陰陽不言天，則物之貴賤亦可不言物。史記貨殖傳云：「故物賤之徵貴，貴之徵賤」，又云：『計然曰：「知斗則修備，時用則知物，二者形，則萬貨之情可得而觀矣。貴上極則反賤，賤下極則反貴。」』是貴賤包民生食用百物言之，不獨米也。且「小」與「久」對，皆狀語，若作「米」，則文法參差矣。　　〔四〕「下」，讀如「下雨」之「下」。○鐸按：箋意以「下」為「降」，然「天降」言「天下」，所未聞。今按「下」疑當作「示」。「示」字古文作「●」，與「下」相似，故訛而為「下」。說文云：「示，天垂象，見吉凶，所以示人也。」此天言示之證。

　　〔五〕桓二年左傳：『師服曰：「民服事其上，而下無覬覦。」』

　　〔六〕說文云：「稠，多也。」

　　〔七〕崔實政論云：「孝文皇帝即位，二十三年乃赦，示不廢舊章而已。近永平、建初之際，亦六七年乃一赦，亡命之子，皆老於草野，窮困懲艾，比之於死。頃閒以來，歲且一赦，百姓忸忕，輕為奸非，每迫春節徼幸之會，犯惡尤多。」

　　〔八〕說文云：「憿，幸也。」「僥倖」即「憿幸」之別。經典通作「徼幸」，昭六年左傳云：「徼幸以成之。」

　　論者多曰：「久不赦則奸宄熾，而吏不制〔一〕，故赦贖以解之。」此乃招亂之本原〔二〕，不察禍福之所生者之言也〔三〕。凡民之〔四〕所以輕為盜賊，吏之所以易作奸匿者〔五〕，以赦贖數而有僥望也。若使犯罪之人終身被命〔六〕，得而必刑，則計奸之謀破，而慮惡之心絕矣。

　　〔一〕漢書刑法志云：「酷吏擊斷，奸軌不勝。」　　〔二〕本傳作「此未昭政亂之本源」。「政」當是「治」，唐人避諱改之。本書斷訟篇云：「必未昭亂之本原」，語意亦未足，按文義當作「此乃未昭治亂之本原」。昭九年左傳云：「木水之有本原。」

　　〔三〕管子君臣下篇云：「審知禍福之所生。」正世篇云：「古之慾正世調天下者，必先觀國政，料事務，察民俗，本治亂之所生，知得失之所在，然後從事，故法可立而治可行。」

　　〔四〕「之」字舊脫。

　　〔五〕「匿」，讀為「慝」。○鐸按：已見上篇。

　　〔六〕漢書刑法志云：「已論命」，晉灼註：「命者名也，成其罪也。」張耳傳云：「嘗亡命游外黃」，顏師古註：『命者名也。凡言「亡命」，謂脫其名籍而逃亡。』鮑宣傳云：「名捕隴西辛興」，師古註：「詔顯其名而捕之。」「被命」猶言「名捕」也。

　　夫良贖可〔一〕，孺子可令姐〔二〕，中庸之人，可引而下〔三〕，故其諺曰：「一歲載赦，奴兒噫嗟〔四〕。」言王誅不行，則痛瘀之子皆輕犯〔五〕，況狡乎？若誠思畏〔六〕盜賊多而奸不勝故赦，則是為國為奸宄報也〔七〕。夫天道賞善而刑淫〔八〕，天工人其代之〔九〕，故凡立王者，將以誅邪惡而養正善，而以逞邪惡逆，妄莫甚焉〔一０〕。

　　〔一〕「良」疑「赦」，「可」疑「行」。

　　〔二〕釋名釋長幼云：「兒始能行曰孺子。孺，濡也，言濡弱也。」說文云：「●，驕也。」「姐」乃「●」之省。○鐸按：嵇康幽憤詩：「恃愛肆姐」，亦省作「姐」。

　　〔三〕後漢書楊終傳云：「上智下愚，謂之不移。中庸之流，要在教化。」「引」舊作「弘」。新書連語云：「中主者，可引而上，可引而下。」申鑑政體篇云：「教化之廢，推中人而墜於小人之域。教化之行，引中人而納於君子之塗。」

　　〔四〕「奴」，讀為「駑」。崔實政論亦載此諺。困學紀聞十三引政論「奴」作「好」。或云：「好兒」即「好人」，非也。「噫嗟」政論作「喑惡」。史記韓信傳云：「項王喑惡叱咤，千人皆廢」，索隱：「喑惡，懷怒氣。」漢書作「意烏猝嗟」，晉灼註：「意烏，恚怒聲也。」方言云：「宋、衛之閒，凡怒而噎噫，謂之脅鬩。」莊子知北遊篇云：「生者喑醷物也」，釋文：『李、郭皆云：「喑醷，聚氣貌。」』一切經音義十五：「喑噫，大呼也。」噫嗟、喑惡、意烏、噎噫、喑醷、喑噫並聲近義同。淮南子繆稱訓云：「意而不戴」，高誘註：「意，恚聲。戴，嗟也。」「意嗟」，急氣言之則為「意」。○鐸按：王應麟引政論作「好兒」，閻若璩謂「好兒」即「好人」，皆是也。范祖禹唐鑑三云：『帝謂侍臣曰：「古語有之，赦者小人之幸，君子之不幸，一歲再赦，善人瘖啞。夫養稂莠者傷嘉穀，赦有罪賊良民。朕即位以來，不欲數赦，恐小人恃之輕犯憲章也。」』其說悉本此篇，「善人」即「好兒」，是唐太宗所見本不作「奴兒」也。汪讀「奴」為「駑」，蓋以下文「痛瘀之子」當「奴兒」，不知「好兒噫嗟」者，怒王誅之不行，而「痛瘀之子皆輕犯」者，謂弱者亦皆為惡，節信固發明諺意，而非順釋原文也。自以作「好」為是。

　　〔五〕急就篇云：「瘧瘚瘀痛瘼溫病。」說文云：「瘀，積血也。」

　　〔六〕「思」字衍，即「畏」之駁文。　　〔七〕按漢書韓安國傳云：『丞相蚡言於太后曰：「王恢首為馬邑事，今不成而誅恢，是為匈奴報讎也。」』陳湯傳：「湯上疏言：臣與吏士共誅郅支單于，幸得禽滅，萬里振旅，宜有使者迎勞道路，今司隸反逆收系按驗，是為郅支報仇也。」為國為奸宄報，謂奸人讎良民，而得放釋，不啻為奸人報讎，與蚡、湯所言同意。○鐸按：「為奸宄報」疑當作「為奸報仇」。上文言「奸不勝」，故此承之而言「為奸報仇」，因「仇」字倒在「報」字上，後人又以「奸宄」字常見而改之也。又為盜賊報仇，非「為國報仇」之謂，「國」字亦疑有誤。

　　〔八〕襄十四年左傳：『師曠曰：「良君將賞善而刑淫。」』

　　〔九〕書皋陶謨。○鐸按：忠貴篇、本訓篇亦引。

　　〔一０〕漢書刑法志宣帝詔曰：「決獄不當，使有罪興邪，不辜蒙戮。」晉灼註：「當重而輕，使有罪者起邪惡之心也。」○鐸按：「逞邪惡逆」，猶本書上篇：「疾奢誇廓」，皆平列三字為賓語。下文：「兼縱惡逆」，「惡逆」連文，又「妄莫甚焉」亦與上文「痛莫甚焉」、「誤莫甚焉」句法一律，益知「逆」字不當屬下讀矣。或曰：「惡逆」當是「道惡」，「道」與「導」同，非。

　　且夫國無常治，又無常亂，法令行則國治，法令弛則國亂〔一〕；法無常行，亦無常弛〔二〕，君敬法則法行，君慢法則法弛。昔孝明帝時，制舉茂才〔三〕，過闕謝恩，賜食事訖，問何異聞，對曰：「巫有劇賊九人〔四〕，刺史數以竊郡〔五〕，訖不能得。」帝曰：「汝非部南郡從事邪？」對曰：「是。」帝乃振怒〔六〕，曰：「賊發部中而不能擒，然材〔七〕何以為茂？」捶數百，便免官，而切讓州郡，十日之閒，賊即伏誅。由此觀之，擒滅盜賊，在於明法，不在數赦。

　　〔一〕管子任法篇云：「法者不可恆也，存亡治亂之所從出。」又云：「君臣上下貴賤皆從法，此謂為大治。」韓非子有度篇云：「國無常強，無常弱，奉法者強則國強，奉法者弱則國弱。」

　　〔二〕「亦」舊作「法」，據諸子匯函改。

　　〔三〕御覽二百六十五、六百五十二並作「荊州舉茂才」。按作「荊州」是也。下雲「部南郡從事」，續漢書郡國志，南郡屬荊州。○鐸按：書鈔七十九引作「刺史舉茂才」，亦誤。

　　〔四〕續漢書郡國志，巫縣屬南郡。漢書朱博傳云：「縣有劇賊。」

　　〔五〕「竊」當作「察」。漢書朱博傳云：「部刺史奉使典州，督察郡國。」竊、察聲相近。莊子庚桑楚篇：「竊竊乎」，釋文：『崔本作「察察」。』齊物論篇：「竊竊然知之」，釋文：『司馬云：「竊竊猶察察也。」』家語好生篇：「竊夫其有益與無益」，王肅註：『「竊」宜為「察」。』皆其證。○鐸按：「竊郡」，御覽六百五十二作「牙郡」，「牙」乃「互」字之誤，言南郡與鄰郡盤互相交，賊此逐彼竄，故不能得。義亦可通。

　　〔六〕書洪範云：「帝乃震怒。」振、震古字通。管子七臣七主篇云：「臣下振怒。」○鐸按：御覽六百五十二引作「震」。　　〔七〕「材」當作「才」。○鐸按：書鈔及御覽並作「才」。又舊本書鈔無「然」字。　　今不顯行賞罰以明善惡，嚴督牧守以擒奸猾，而反數赦以勸之，其文常〔一〕曰：「謀反大逆不道諸犯，不當得赦皆除之，將與士大夫灑心更始〔二〕。」歲歲灑之，然未嘗見奸人冗吏〔三〕，有肯變心悔服稱詔者也〔四〕。有司奏事，又俗〔五〕以赦前之微過，妨今日之顯舉。然則改往修來，更始之詔，亦不信也〔六〕。

　　〔一〕「常」舊作「帝」。○鐸按：常、帝二字形近多相亂，例見敘錄敘潛嘆。

　　〔二〕御覽六百五十二引漢舊儀云：「踐祚，改元，立皇后、太子，赦天下。每赦，自殊死以下，及謀反大逆不道，諸不當得赦者，皆赦除之。令下，丞相、御史復奏可，分遣丞相、御史乘傳駕行郡國，解囚徒，布詔書。郡國各分遣使傳廄車馬，行屬縣，解囚徒。」後漢書順帝紀陽嘉三年詔曰：「嘉與海內洗心更始，其大赦天下，自殊死以下，謀反大逆諸犯，不當得赦者，皆赦除之。」文與此同。崔實政論云：『踐祚改元際，未嘗不赦，每其令曰：「蕩滌舊惡，將與士大夫更始。」是褒己薄先，且違無改之義，非所以明孝抑邪之道也。』　　〔三〕周禮槁人：「掌共外內朝冘食者之食」，鄭註：「冘食者，謂留治文書，若今尚書之屬諸上直者」，疏云：「冘食者，冗散也。外內朝上直諸吏謂之冘吏，亦曰散吏。」王先生云：『「冗」疑「宄」。』○鐸按：冗吏未必皆作奸，王說近是。汪曲為之說，非也。

　　〔四〕悔服，謂悔過服罪。漢書蕭望之傳云：「不悔過服罪，深懷怨望。」宣帝子東平思王宇傳云：「王既悔過服罪，太后寬忍以貰之。」　　〔五〕「俗」疑「欲」，匯函作「乃」。○俞樾云：『作「欲」是也，惟「欲」上當補「不」字。蓋赦前之事，不得復奏，故不欲以赦前之微過，妨今日之顯舉也。無「不」字，則義不可通。』

　　〔六〕漢書平帝紀即位詔曰：「夫赦令者，將與天下更始，誠欲令百姓改行絜己，全其性命也。往者，有司多舉奏赦前事，累增罪過，誅陷亡辜，殆非重信慎刑灑心自新之意也。及選舉者，其歷職更事有名之士，則以為難保，廢而弗舉，甚謬於赦小過舉賢材之義。諸有臧及內惡未發而薦舉者，皆弗案驗，令士厲精鄉進，不以小疵妨大材。自今以來，有司無得陳赦前事置奏上。有不如詔書，為虧恩，以不道論。」　　詩譏「君子屢盟，亂是用長〔一〕」。故不若希其令，必其言。若良不能了無赦者〔二〕，罕之為愈，令世歲老古時一赦〔三〕，則奸宄之減十八九，可勝必也。昔大司馬吳漢老病將卒，世祖問以遺戒，對曰：「臣愚不智，不足以知治，慎無赦而已矣〔四〕。」

　　〔一〕巧言。

　　〔二〕「了」舊作「子」。廣雅釋詁云：「了，訖也。」王侍郎云：『「子」疑「於」。』○鐸按：「良猶甚」也。

　　〔三〕「世」當作「●」，謂三十年也。「老」蓋「放」字，與「考」字形相近，「考」通「考」，轉誤為「老」。漢書貢禹傳云：「承衰救亂，矯復古化，在於陛下。臣愚以為盡如太古難，宜少放古。」是其證。崔實政論云：「今如欲遵先王之制，宜曠然更下大赦令，因明諭使知永不復赦，則群下震慄，莫輕犯罪。縱不能然，宜十歲以上，乃時一赦。」意與此同。

　　〔四〕後漢書。

　　夫方以類聚，物以群分〔一〕。人之情皆見乎辭〔二〕，故諸言不當赦者，非修身慎〔三〕行，則必憂哀謹慎而嫉毒奸惡者也。諸利數赦者，非不達赦〔四〕務，則必〔五〕內懷隱憂〔六〕有願為者也。人君之發令也，必諮於群臣，群臣之奸邪者，固必伏罪〔七〕，雖正直吏，猶有公過，自非鬻拳〔八〕、李離〔九〕，孰肯刑身以正國〔一０〕？然則是皆接私計以論公政也〔一一〕。與狐議裘，無時焉可〔一二〕！

　　〔一〕易繫辭上傳。

　　〔二〕繫辭下傳云：「聖人之情見乎辭。」

　　〔三〕「慎」舊作「修」。

　　〔四〕「赦」疑「政」。○鐸按：作「政」是也。下文「論公政」可證。

　　〔五〕「必」舊作「交」。

　　〔六〕詩柏舟云：「如有隱憂。」

　　〔七〕隱十一年左傳云：「許既伏其罪矣。」　　〔八〕莊十九年左傳。

　　〔九〕史記循吏傳。

　　〔一０〕循吏傳論云：「李離過殺而伏劍，晉文以正國法。」

　　〔一一〕御覽六百九十四「接」作「挾」，下有「夫」字。按「接」讀為「挾」，儀禮鄉射禮：「兼挾乘矢」，鄭註：『古文「挾」皆作「接」。』大射儀注同。漢書賈誼傳云：「陛下接王淮南諸子」，孟康曰：『接，音「挾」，挾持欲王淮南諸子也。』

　　〔一二〕「與狐」舊作「興瓜」，據御覽改。按「與狐議裘」，蓋相傳有是言。抱朴子博喻篇云：「與妒勝己者而謀舉疾惡之賢，是與狐議治裘也。」天中記引符子云：『魯侯欲以孔子為司徒，將召三桓而議之，左邱明曰：「周人有愛裘而好珍羞，欲為千金之裘而與狐謀其皮，欲具少牢之珍而與羊謀其羞，言未卒，狐相率逃於重邱之下，羊相呼藏於深林之中，故周人之謀失之矣。今君欲以孔子為司徒，召三桓謀之，非亦與狐謀裘，羊謀羞哉？」』○鐸按：「無時焉可」猶言「何時而可」，蓋方俗語如此。　　傳曰：「民之多幸，國之不幸也〔一〕。」夫有罪而備辜〔二〕，冤結而信理〔三〕，此天之正也，而王之法也。故曰：「無縱詭隨，以謹無良〔四〕。」若枉善人以惠奸惡，此謂「斂怨以為德」〔五〕。先帝製法，論衷刺刀者〔六〕。何則？以其懷奸惡之心，有殺害之意也。聖主有子愛之情〔七〕，而是有殺害之意，故誅之，況成罪乎？

　　〔一〕宣十六年左傳。

　　〔二〕漢書王莽傳云：「所征殄滅，盡備厥辜。」按「備」俱「犕」之誤。後漢書皇甫嵩傳：『董卓曰：「義真犕未乎？。」』章懷註：『犕，古「服」字。』○鐸按：古讀「服」為「備」，故「服辜」為「備辜」。定四年左傳：「備物典策」，王引之曰：『「備物」即「服物」也。「服」與「備」古字通，趙策：「騎射之服」，史記趙世家作「騎射之備」，漢書王莽傳：「盡備厥辜」，即「盡服厥辜」，皆其證。』說見經義述聞十九。汪謂「備」俱「犕」之誤，猶未達一閒耳。

　　〔三〕信，讀為「申」。後漢書馮異傳云：「申理枉結。」○鐸按：「信」讀「申」，已見上文。

　　〔四〕詩民勞。

　　〔五〕詩蕩。

　　〔六〕「衷」與「衷甲」之「衷」同。或當作「●」。漢書金日磾傳云：「何羅白刃從東箱上。」、●同字。「刺刀」疑「刺刃」，禮記少儀云：「凡有刺刃者，以授人，則辟刃。」○鐸按：作「●」是，「●」即「袖」字。　　〔七〕漢書匡衡傳云：「陛下聖德天覆，子愛海內。」○鐸按：「子愛」即「慈愛」，禮記文王世子：「庶子之正於公族者，教之以孝弟睦友子愛」，緇衣：「故長民者，章志貞教，尊仁以子愛百姓」，王引之並謂子愛，慈愛也。說詳經義述聞卷四、卷十五。

　　尚書康誥：『王曰：「於戲〔一〕！封，敬明乃罰。人有小罪匪省〔二〕，乃惟終自作不典，戒〔二〕爾，有厥罪小，乃不可不殺。」』言惡〔四〕人有罪雖小，然非以過差為之也〔五〕，乃欲終身行之，故雖小，不可不殺也。何則？是本頑凶思惡而為之者也。「乃有大罪匪〔六〕終，乃惟省哉〔七〕，適爾，既道極厥罪〔八〕，時亦〔九〕不可殺。」言殺人雖有大罪，非欲以終身為惡，乃過誤爾，是不殺也〔一０〕。若此者，雖曰赦之可也〔一一〕。金作贖形，赦作宥罪〔一二〕，皆謂良人吉士〔一三〕，時有過誤，不幸陷離者爾。〔一四〕　　〔一〕○鐸按：「於戲」今書作「烏呼」。段玉裁古文尚書撰異云：『潛夫論作「於戲」，此今文尚書也。凡古文尚書作「烏呼」，凡今文尚書作「於戲」，見匡謬正俗。今本匡謬正俗古、今字互訛，證以漢石經殘碑「於戲」字可定。』

　　〔二〕「匪省」今書作「非眚」。○鐸按：「省」即「眚」之借。

　　〔三〕「戒」今作「式」。○鐸按：「戒」當作「式」。王鳴盛尚書後案云：『釋言云：「式，用也。」「式爾」者，故用如此。」江聲尚書集注音疏說同。

　　〔四〕「惡」舊作「恐」。○鐸按：段氏亦云：『「恐」當是「惡」字。』

　　〔五〕漢書王嘉傳云：「人情不能不有過差。」

　　〔六〕「匪」今作「非」。

　　〔七〕「省哉」今作「眚災」。○鐸按：陳喬樅今文尚書經說考云：『堯典：「怙終賊刑，眚災肆赦」，鄭注云：「怙其奸邪，終身以為殘賊，則用刑之。過失雖有害，則赦之。」是康誥此節正本堯典之文。鄭君堯典注正與潛夫論相同，皆今文家說也。』

　　〔八〕「罪」今作「辜」。○鐸按：爾雅釋詁：「辜，罪也。」

　　〔九〕「亦」今作「乃」。○鐸按：陳氏云：「蓋今文尚書之異文也。」

　　〔一０〕周禮調人：「凡過而殺傷人者，以民成之。」鄭註：「過，無本意也。」司刺：「再宥曰過失」，鄭司農云：「過失，若今律過失殺人不坐死。」後漢書郭躬傳云：「法令有故、誤。誤者其文則輕。」

　　〔一一〕○鐸按：「曰」疑「日」。上文「雖歲赦之」，御覽六百五十二引崔實政論「雖日赦之」，皆其例。

　　〔一二〕書堯典云：「金作贖刑，眚災肆赦。」○鐸按：形、刑通。

　　〔一三〕詩黃鳥云：「殲我良人。」卷阿云：「藹藹王多吉士。」

　　〔一四〕襄廿一年左傳：『人謂向叔曰：「子離於罪，其為不知乎！」』

　　先王議讞獄以制〔一〕，原情論意〔二〕，以救善人，非欲令兼縱惡逆以傷人也。是故周官差八議之辟〔三〕，此先王所以整萬民而致時雍也〔四〕。易故觀民設教〔五〕，變通移時之議〔六〕。今日捄世，莫乎此意〔七〕。

　　〔一〕「議讞」衍一字。昭六年左傳：『叔向云：「昔先王議事以制，不為刑辟。」』漢書景帝紀中元五年詔曰：「諸獄疑，若雖文致於法，而於人心不厭者，輒讞之。」張湯傳云：「平亭疑法，奏讞疑。」說文云：「●者，議罪也。」「讞」與「●」同。○鐸按：易中孚象辭：「君子以議獄緩死。」此作「議讞獄」者，蓋一本作「議」，一本作「讞」，而寫者誤合之也。

　　〔二〕漢書王嘉傳云：「聖王斷獄，必先原心定罪，探意立情。」五行志引京房易傳曰：「誅不原情，茲謂不仁。」後漢書霍諝傳云：「諝聞春秋之義，原情定過，赦事誅意。」○鐸按：論衡答佞篇云：「刑故無小，宥過無大，聖君原心省意，故誅故貰誤。」漢書薛宣傳：「春秋之義，原心定罪。」師古註：「原，謂尋其本也。」

　　〔三〕小司寇。○鐸按：廣雅釋詁：「差，次也。」　　〔四〕莊廿三年左傳：『曹劌曰：「夫禮所以整民也。」』書堯典云：「黎民於變時雍。」　　〔五〕觀象辭。

　　〔六〕繫辭下傳云：「易窮則變，變則通，通則久。」○鐸按：「移時」兼用易隨彖辭「隨時」之義，移、隨聲近義通。之，是也。詩小雅斯干：「唯酒食是議。」句法與此同。

　　〔七〕何本「乎」作「先」。按當作「莫急乎此」。 

　　高祖定漢，與群臣約，自非劉氏不得王，非有武功不得侯〔二〕。孝文皇帝始封外祖〔三〕，因為典式，行之至今。孝武皇帝封爵丞相，以褒有德，後亦承之〔四〕，建武乃絕。

　　〔一〕○鐸按：敘錄云：「將修太平，必媚此法」，「式」即「法」也。此篇述封建遺法有宜遵者三：封爵三公，以褒有德，若其屍素，則從渥刑，一也；分封諸侯，期於佐治，有功者遷，無狀者奪，二也；審選守相，明察治功，稱職者封，懷奸者戮，三也。此諸臣者，所司不同，而欲使之竭忠思職，則信賞必罰而已。漢世列候率多襲爵，無德於民；而州郡牧守，亦多不恤公事。風俗陵夷，積怠已甚，故議法古以救之。

　　〔二〕史記絳侯世家：『亞夫曰：「高皇帝約，非劉氏不得王，非有功不得侯。不如約，天下共擊之。」』

　　〔三〕史記外戚世家云：「文帝追尊薄太后父為靈文侯。」

　　〔四〕漢書公孫弘傳云：「元朔中，代薛澤為丞相。先是，漢常以列侯為丞相，惟弘無爵，上於是下詔封弘為平津侯。其後以為故事。」

　　傳記所載，稷、、伯夷、皋陶、伯翳，日〔一〕受封土〔二〕。周宣王時，輔相大臣，以德佐治，亦獲有國。故尹吉甫作封頌二篇〔三〕，其詩曰：「亹亹申伯，王纘之事，於邑於謝，南國於是式。〔四〕」又曰：「四牡彭彭，八鸞鏘鏘，王命仲山甫，城彼東方〔五〕。」此言申伯、山甫文德致昇平，而王封以樂土，賜以盛服也〔六〕。

　　〔一〕「日」疑「皆」。

　　〔二〕詩長發疏云：『中候握河紀說堯云：「斯封稷、契、皋陶，賜姓號。」』又云：『考河命說舜之事云：「褒賜群臣，賞爵有功，稷、契、皋陶益土地。」』「」即「契」字。○鐸按：稷、契、皋陶見本政篇。

　　〔三〕「頌」疑當為「誦」。詩崧高云：「吉甫作誦」，毛傳：「作是工師之誦也。」○鐸按：陳奐曰：『疑三家詩此及烝民詩「誦」作「頌」字。』

　　〔四〕崧高。「是」舊作「二」，據程本改。今詩「國」下無「於」字。按志氏姓篇引詩「纘」作「薦」，「謝」作「序」，「於是」作「為」。此書引詩不用毛氏，後人或據毛詩改之，遂致兩引互異。○鐸按：「南國於是式」，蓋本作「南國於式」，與志氏姓篇「南國為式」同。詩定之方中：「作於楚宮，作於楚室」，張載注魏都賦引作「作為楚宮，作為楚室」，是於、為同也。說詳經傳釋詞卷一。後人不知此義，因據毛詩增「是」字，遂使非今非古，而成五字句矣。然幸其增而不改，猶得考見古本之舊也。

　　〔五〕烝民。　　〔六〕漢書梅福傳云：「昇平可致」，張晏曰：「民有三年之儲曰昇平。」按食貨志云：『民三年耕，則餘一年之畜，衣食足而知榮辱，廉讓生而爭訟息。故三載考績，孔子曰：「苟有用我者，期月而已可也，三年有成。」成此功也。三考黜陟，餘三年食。進業曰登，再登曰平，餘六年食。三登曰泰平，二十七歲，遺九年食，然後王德流洽，禮樂成焉。』「昇平」即「登平」。昇平受封，與志說合。○陳奐曰：『漢書杜欽傳：「仲山甫，異姓之臣，無親於宣，就封於齊。」鄧展以為韓詩。隸釋載孟郁修堯廟碑云：「天生仲山甫，翼佐中興，宣王平功，遂受封於齊。」又潛夫論三式篇亦云：「此言申伯、山甫文德致昇平，而王封以樂土，賜以盛服也。」並用韓義。』○鐸按：此非韓詩義，乃魯詩義，陳喬樅已辯之。說見魯詩遺說考十七、韓詩遺說考十四。

　　易曰：「鼎折足，覆公餗，其刑渥。凶〔一〕。」此言公不勝任，則有渥刑也。是故三公在三載之後，宜明考績黜刺，簡練其材。其有稷、、伯夷、申伯、仲山甫致治之效者，封以列侯，令受南土八蠻之賜〔二〕。其尸祿素餐〔三〕，無進治之效、無忠善之言者，使從渥刑。是則所謂明德慎罰〔四〕，而簡練能否之術也。誠如此，則三公競思其職，而百寮急竭其忠矣〔五〕。

　　〔一〕鼎九四。「刑」王弼本作「形」。○鐸按：「刑渥」，虞翻本同，注云：「大刑也。」

　　〔二〕王先生云：『「蠻」當作「鸞」。』　　〔三〕文選曹子建求自試表李善注引韓詩曰：「何謂素餐？素者，質也。人但有質樸而無治民之材，名曰素餐。尸祿者，頗有所知，善惡不言，默然不語，苟欲得祿而已，譬若屍矣。」漢書貢禹傳禹上書云：「血氣衰竭，耳目不聰明，非復能有補益，所謂素餐尸祿洿朝之臣也。」谷永傳云：「無使素餐之吏，久屍厚祿。」

　　〔四〕書康誥。

　　〔五〕書皋陶謨云：「百僚師師。」「寮」與「僚」同。一式。

　　先王之制，繼體立諸侯，以象賢也〔一〕。子孫雖有食舊德之義〔二〕，然封疆立國，不為諸侯，張官置吏，不為大夫〔三〕，必有功於民，乃得保位，故有考績黜刺九錫三削之義〔四〕。詩云：「彼君子兮，不素餐兮〔五〕。」由此觀之，未有得以無功而祿者也〔六〕。當今列侯〔七〕，率皆襲先人之爵，因祖考之位，其身無功於漢，無德於民，專國南面，臥食重祿，下殫百姓，富有國家，此素餐之甚者也〔八〕。孝武皇帝患其如此，乃令酎金以黜之，而益多怨〔九〕。　　〔一〕禮記郊特牲云：「繼世以立諸侯，象賢也。」鄭註：「賢者子孫，恆能法其先父德行。」　　〔二〕易訟六三：「食舊德，貞厲終吉。」

　　〔三〕荀子大略篇云：「天之生民，非為君也。天之立君，以為民也。故古者列地建國，非以貴諸侯而已；列官職，差爵祿，非以尊大夫而已。」白虎通封公侯篇云：「列土為疆，非為諸侯，張官設府，非為卿大夫，皆為民也。」後漢書光武帝紀建武六年詔曰：「張官置吏，所以為人也。」按「張官置吏」本管子明法解。

　　〔四〕白虎通考黜篇云：『諸侯所以考黜何？王者所以勉賢抑惡，重民之至也。尚書曰：「三載考績，三考黜陟。」禮說九錫：車馬、衣服、樂則、朱戶、納陛、虎賁、鈇鉞、弓矢、秬鬯，皆隨其德可行而賜。又云：「百里之侯，一削為七十里侯，再削為七十里伯，三削為寄公。七十里伯，一削為五十里伯，再削為五十里子，三削地盡。五十里子，一削為三十里子，再削為三十里男，三削地盡。五十里男，一削為三十里男，再削為三十里附庸，三削爵盡。」

　　〔五〕伐檀。

　　〔六〕毛詩伐檀序云：「在位貪鄙，無功而受祿。」

　　〔七〕獨斷云：「漢制，皇子封為王者，其實古諸侯也。週末諸侯或稱王，而漢天子自以皇帝為稱，故以王號加之，總名諸侯王。子弟封為侯者，謂之諸侯。群臣異姓有功封者，謂之徹侯，後避武帝諱，改曰通侯，法律家皆曰列侯。」御覽一百九十八引風俗通云：「列者，言其功德列著乃饗爵也。」

　　〔八〕漢書張湯後延壽傳云：「延壽已歷位九卿，既嗣侯，國在陳留，別邑在魏郡，租入歲千餘萬。延壽自以身無功德，何以能久堪先人大國，數上書讓減戶邑。」此即本其意言之。

　　〔九〕「酎」舊作「酹」。漢書景帝紀：「元年，高廟酎。」張晏曰：「正月旦作酒，八月成，名曰酎。酎之言純也。至武帝時，因八月嘗酎，會諸侯廟中，出金助祭，所謂酎金也。」武帝紀：「元鼎五年九月，列侯坐獻黃金酎祭宗廟不如法，奪爵者百六人。」如淳曰：「漢儀注，諸侯王歲以戶口酎黃金於漢廟，皇帝臨受獻金。金少不如斤兩，色惡，王削縣，侯免國。」臣瓚曰：『食貨志：「南越反時，卜式上書願死之。天子下詔褒揚，佈告天下，天下莫應。列侯以百數，莫求從軍。至酎飲酒，少府省金，而列侯坐酎金失侯者百餘人。」』續漢書禮儀志劉昭注引漢律金布令云：「列侯各以民口數，率千口奉金四兩，奇不滿千口至五百口亦四兩，皆會酎，少府受。」

　　今列侯或有德宜子民，而道不得施〔一〕；或有凶頑丑〔二〕，不宜有國，而惡不上聞〔三〕。且人情莫不以己為賢而效其能者，周公之戒，不使大臣怨乎不以〔四〕。詩云：「駕彼四牡，四牡項領。〔五〕」今列侯年●以來，宜皆試補長吏墨綬以上，關內侯補黃綬，〔六〕以信〔七〕其志，以旌其能〔八〕。其有韓侯、邵虎之德〔九〕，上有功於天子〔一０〕，下有益於百姓，則稍遷位益土，以彰有德〔一一〕。其懷奸藏惡尤無狀者〔一二〕，削土奪國，以明好惡。

　　〔一〕白虎通封公侯篇云：「擇賢而封之，使治其民，以著其德，極其才。上以尊天子，備蕃輔；下以子養百姓，施行其道。」

　　〔二〕脫一字。

　　〔三〕漢書王吉傳諫昌邑王賀云：「嗯愛行義孅介有不具者，於以上聞，非饗國之福也。」張敞傳顏師古註：「上聞，聞於天子也。」按漢書景帝子河閒獻王傳：「有司奏元殘賊不改，不可君國子民。」趙敬肅王彭祖傳：『彭祖取淖姬，生一男，號淖子。彭祖薨時，淖姬兄為漢宦者。上召問：「淖子何如？」對曰：「為人多欲。」上曰：「多欲不宜君國子民。」』外戚傳云：「霍光以許皇后父廣漢刑人，不宜君國。」「君國子民」蓋亦漢時律令文，語本湯征，見史記殷本紀。　　〔四〕論語。○鐸按：趙岐註：「以，用也。」　　〔五〕節南山。毛傳：「項，大也。」箋云：「四牡者，人君所乘駕。今但養大其領，不肯為用。喻大臣自恣，王不能使也。」此引詩以明大臣怨乎不以，則以四牡項領而靡所騁，喻賢者有才而不得試，與鄭氏異誼。蓋本三家詩說。中論爵祿篇云：『君子不患道德之不建，而患時世之不遇。詩曰：「駕彼四牡，四牡項領，我瞻四方，蹙蹙靡所騁。」傷道之不遇也。』新序雜事五云：『處勢不便，豈可以量功校能哉！詩不云乎？」駕彼四牡，四牡項領。」夫久駕而長不得行，項領不亦宜乎！』隸釋堂邑令費鳳碑云：「退己進弟，不營榮祿，棲遲歷稔，項領滯畜。」易林履之剝、否之屯、噬嗑之歸妹、未濟之明夷並云：「名成德就，項領不試。」抱朴子嘉遁篇云：「空谷有項領之駿者，孫陽之恥也。」勖學篇云：「項領之駿，騁跡於千里。」博喻篇云：「兩絆而項領，則騏騄與蹇驢同矣。」誼並與此同。○鐸按：劉向習魯詩，故陳喬樅魯詩遺說考云：「中論語意與新序同，皆本魯詩之義。」又陳奐云：「此非獨三家詩義則然。毛傳質略，當亦謂賢者懷材莫用，靡所騁馳也。鄭箋非傳意。」

　　〔六〕漢書百官公卿表云：「爵十九關內侯，二十列侯。」又云：「凡吏秩比六百石以上，皆銅印黑綬；比二百石以上，皆銅印黃綬。」

　　〔七〕「信」讀為「申」。○鐸按：以「信」為「申」，上篇兩見。

　　〔八〕周語韋昭註：「旌，表也。」　　〔九〕詩韓奕、江漢。「邵」今作「召」。

　　〔一０〕「子」舊作「下」。　　〔一一〕書皋陶謨云：「天命有德，五服五章哉！」「彰」與「章」義同。

　　〔一二〕「懷奸」亦漢時律令文。漢書孫寶傳：「劾奏立、尚懷奸罔上。」翟方進傳：「方進劾立懷奸邪，亂朝政。」又奏立黨友後將軍朱博、鉅鹿太守孫閎、故光祿大夫陳咸，「皆內懷奸猾」。元後傳：「解光奏曲陽侯根內懷奸邪，欲筦朝政。」晉語云：「使百姓莫不有藏惡於其心中」，韋昭註：「人懷悖逆也。」後漢書章帝紀建初元年詔：「刺史明加督察尤無狀者」，章懷註：『無狀，謂其罪惡尤大，其狀無可寄言，故云「無狀」。』　　且夫列侯皆剖符受策〔一〕，國大臣也，雖身在外，而心在王室〔二〕。宜助聰明與智賢愚〔三〕，以佐天子〔四〕。何得坐作奢僭，驕育負責〔五〕，欺枉小民，淫恣酒色，職為亂階〔六〕，以傷風化而已乎〔七〕？詔書橫選，猶乃特進〔八〕，而不令列侯舉〔九〕，此於主德大洽，列侯大達〔一０〕，非執術督責總覽獨斷御下方也〔一一〕。今雖未使典始〔一二〕治民，然有橫選，當循王制，皆使貢士，不宜闕也。

　　〔一〕史記高祖紀：「六年，乃論功與諸列侯剖符行封。」釋名釋書契云：「漢制，約敕諸侯曰冊。」說文云：「冊，符命也，諸侯進受於王也。」「冊」與「策」同。周禮大宗伯：「王命諸侯則儐」，鄭註：「儐，進之也。王將出命，假祖廟，立依前，南鄉。儐者進當命者，延之命使登，內史由王右以策命之。降，再拜稽首，登，受策以出。」

　　〔二〕書顧命云：「雖爾身在外，乃心罔不在王室。」　　〔三〕句有誤字。淮南子主術訓云：「群臣輻湊並進，無愚智賢不肖，莫不盡其能者，則君得所以制臣，臣得所以事君，治國之道明矣。」○俞樾云：『「愚」字衍文也。「與」讀為「舉」，古字通用。言宜舉智賢以佐天子也。下文云：「當循王制，皆使貢士。」可證其義。』○鐸按：俞讀「與」為「舉」是也。下文：「而不令列侯舉」，亦其證。　　〔四〕詩六月。

　　〔五〕「育」蓋「贏」字之壞。大戴禮曾子制言上篇云：「富貴吾恐其贏驕也。」字亦作「盈」。漢書楚元王傳劉向封事云：「驕盈無厭。」淮南厲王傳云：「驕盈行多不軌。」敘傳云：「武安驕盈。」又云：「常山驕盈。」○鐸按：「負責」詳斷訟篇。「責」與「債」同。

　　〔六〕詩巧言。

　　〔七〕漢書韓延壽傳云：「既傷風化，重使賢長吏、嗇夫、三老、孝弟受其恥。」按景十三王傳：『趙王曰：「中山王但奢淫，不佐天子拊循百姓，何以稱為藩臣？」』此文本之。

　　〔八〕後漢書左雄傳云：「特選橫調，紛紛不絕。」楊震後秉傳云：「秉上言：自頃所征，皆特拜不試。」又云：「時郡國計吏多留拜為郎。秉上言：宜絕橫拜，以塞覬覦之端。」李固傳云：「舊任三府選令史，光祿試尚書郎，時皆特拜，不複選試。」「橫選特進」猶雲「特拜橫拜」也。

　　〔九〕「舉」下當脫「士」字。○鐸按：此疑本作「與士」。與、舉古字通，思賢篇「與直」及上文「與智賢愚」，俞氏並讀「與」為「舉」，是其例。因借「與」為「舉」，寫者不達，遂誤合「與士」二字而為「舉」字耳。

　　〔一０〕兩「大」字疑當作「未」。一切經音義六引蒼頡篇云：「洽，遍徹也。」

　　〔一一〕漢書公孫弘傳對策云：「擅殺生之柄，通壅塞之塗，權輕重之數，論得失之道，使遠近情偽必見於上，謂之術。」晁錯傳：「上書言：人主所以尊顯，功名揚於萬世之後者，以知術數也。」史記李斯傳云：「賢主者，必且能全道而行督責之術者也。」又云：「能獨斷而審督責，必深罰，故天下不敢犯也。」後漢書光武帝紀云：「明慎政體，總攬權綱。」「覽」即「攬」之省。

　　〔一二〕「始」當作「司」。

　　是誠封三公以旌積德〔一〕，試〔二〕列侯以除素餐，上合建侯之義〔三〕，下合黜刺之法。賢材任職，則上下蒙福〔四〕，素餐委國〔五〕，位無凶人〔六〕。誠如此，則諸侯必內思制行而助國矣。〔七〕今則不然，有功不賞，無德不削，甚非勸善懲惡〔八〕，誘進忠賢〔九〕，移風易俗之法術也〔一０〕。　　〔一〕書盤庚云：「汝有積德。」○鐸按：「是」猶「是故」也。大戴禮哀公問於孔子篇：「是仁人之事親也如事天」，禮記哀公問篇作「是故仁人之事親也如事天」，是其證。

　　〔二〕「試」舊作「誠」。○鐸按：涉上「誠」字而誤。

　　〔三〕易屯：「利建侯」。○鐸按：「建侯」已見忠貴篇。

　　〔四〕後漢書竇融傳光武賜書云：「內則百姓蒙福。」○鐸按：「則」字疑當在「賢」字上。

　　〔五〕春秋繁露立元神篇云：「退讓委國而去。」

　　〔六〕文十八年左傳云：「賓於四門，四門穆穆，無凶人也。」

　　〔七〕「制」舊作「刺」。按「刺」乃「●」字之誤。「●」即「制」字，說文云：「●，裁也。從刀，從未。未，物成有滋味，可裁斷。」

　　〔八〕漢書賈誼傳云：「慶賞以勸善，刑罰以懲惡。」張敞傳云：「非賞罰無以勸善懲惡。」

　　〔九〕漢書循吏傳云：「蜀地辟陋，有蠻夷風，文翁欲誘進之。」爾雅釋詁云：「誘，進也。」　　〔一０〕孝經云：「移風易俗，莫善於樂。」二式。

　　昔先王撫世，選練明德〔一〕，以統理民〔二〕，建正封不過百，取法於震〔三〕，以為賢人聰明不是過也；又欲德能優而所治纖，〔四〕則職修理而民被澤矣〔五〕。今之守相，制地千里，威權勢力，盛於列侯，材明德義，未必過古，而所治逾百里，此以〔六〕所治多荒亂也。是故守相不可不審也〔七〕。

　　〔一〕定四年左傳云：「選建明德。」史記趙世家云：「選練舉賢，任官使能。」

　　〔二〕史記陸賈傳云：「統理中國。」

　　〔三〕王先生云：『「百」下脫「裡」字。』繼培按：後漢書光武帝紀：『建武二年，博士丁恭議曰：「古帝王封諸侯不過百里，故利以建侯，取法於雷。」』白虎通封公侯篇云：「諸侯封不過百里，象雷震百里。」昭七年左傳云：「諸侯正封。」

　　〔四〕漢書食貨志：『賈誼曰：「古之治天下，至孅至悉也。」』顏師古註：『「孅」與「纖」同。』

　　〔五〕漢書薛宣傳云：「眾職修理。」

　　〔六〕「以」字舊脫。　　〔七〕鹽鐵論除狹篇云：「古者封賢祿能，不過百里。百里之中而為都，疆垂不過五十。猶以為一人之身，明不能照，聰不能達，故立卿大夫士以佐之，而政治乃備。今守相或無古諸侯之賢，而邪千里之政，不可不熟擇也。」呂氏春秋務本篇云：「處官則荒亂。」

　　昔宣皇帝興於民間，深知之，故常嘆曰：「萬民所以安田裡無憂患者，政平訟治也。與我共此者，其惟良二千石。」於是明選守相，其初除者，必躬見之，觀其志趣，以昭其能，明察其治，重其刑賞。〔一〕奸宄減少、戶口增息者，賞賜金帛，爵至封侯〔二〕。其耗亂無狀者〔三〕，皆銜刀瀝血於市〔四〕。賞重而信，罰痛而必〔五〕，群臣畏勸，競思其職〔六〕。故能致治安而世昇平，降鳳皇而來麒麟，天人悅喜，符瑞並臻，功德茂盛，立為中宗〔七〕。由此觀之，牧守大臣者，誠盛衰之本原也，不可不選練也；法令賞罰者，誠治亂之樞機也，不可不嚴行也〔八〕。

　　〔一〕見漢書循吏傳序。後漢書左雄傳亦載之。

　　〔二〕謂王成、黃霸，見漢書循吏傳。崔實政論云：「漢法亦三年一察治狀，舉孝廉尤異。宣帝時，王成為膠東相，黃霸為潁川太守，皆且十年，但就增秩賜金，封關內侯，以次入為公卿。」　　〔三〕漢書景帝紀後二年詔曰：「不事官職耗亂者，丞相以聞，請其罪。」

　　〔四〕○鐸按：「銜刀」見忠貴篇。　　〔五〕漢書宣帝紀贊云：「孝宣之治，信賞必罰。」按韓非子五蠹篇云：「賞莫如厚而信，使民利之；罰莫如重而必，使民畏之。」　　〔六〕宣帝紀贊云：「吏稱其職，民安其業。」

　　〔七〕續漢書禮儀志光武帝建武十九年詔曰：「惟孝宣帝有功德，其上尊號曰中宗。」後漢書光武帝紀：『中元元年，群臣奏言：「孝宣帝每有嘉瑞，輒以改元，神爵、五鳳、甘露、黃龍，列為年紀，蓋以感致神祇，表章德信，是以化致昇平，稱為中興。」』論衡宣漢篇云：「孝宣皇帝元康二年，鳳皇集於太山，後又集於新平。四年，神爵集於長樂宮，或集於上林；九真獻麟。神爵二年，鳳皇、甘露降集京師。四年，鳳皇下杜陵及上林。五鳳三年，帝祭南郊，神光並見，或興於谷，燭耀齋宮，十有餘日。明年，祭后土，靈光復至。至如南郊之時，甘露、神爵降集延壽萬歲宮。其年三月，鸞鳳集長樂宮東門中樹上。甘露元年，黃龍至，見於新豐，醴泉滂流。彼鳳皇雖五六至，或時一鳥而數來，或時異鳥而各至。麒麟、神爵，黃龍、鸞鳥，甘露、醴泉；祭后土天地之時，神光靈耀，可謂繁盛累積矣。」

　　〔八〕韓非子六反篇云：「聖人之治也、審於法禁。法禁明著則官法必於賞罰。」五蠹篇云：「明其法禁，必其賞罰。」

　　昔仲尼有言：「政寬則民慢，慢則糾之以猛；猛則民殘，殘則施之以寬。寬以濟猛，猛以濟寬，政是以和〔一〕。今者刺史、守相，率多怠慢，違背法律，廢忽詔令，專情務利，不恤公事〔二〕。細民冤結，無所控告〔三〕，下土邊遠，能詣闕者，萬無數人，其得省治，不能百一。郡縣負其如此也〔四〕，故至敢延期，民日往上書。此皆太寬之所致也。

　　〔一〕昭廿年左傳。

　　〔二〕續漢書百官志劉昭注引蔡質漢儀云：「詔書舊典，刺史班宣，周行郡國，省察治政，黜陟能否，斷理冤獄，以六條問事。」其二條云：「二千石不奉詔書，遵承典制，倍公向私，旁詔守利，侵漁百姓，聚歛為奸。」此所云，正其事矣。初學記廿四引崔實政論云：「今典州郡者，自違詔書，縱意出入。」御覽四百九十六又引云：『每詔書所欲禁絕，雖重懇惻，罵詈極筆，由復廢舍，終無悛意。故里語曰：「州郡記，如霹靂。得詔書，但掛壁。」』

　　〔三〕漢書武五子傳：『壺關三老上書云：「獨冤結而亡告。」』襄八年左傳云：「翦焉傾覆，無所控告。」

　　〔四〕說文云：「負，恃也。」

　　噬嗑之卦，下動上明，其象曰：「先王以明罰敕法。」夫積怠之俗，賞不隆則善不勸，罰不重則惡不懲〔一〕。故凡欲變風改俗者，其行嘗罰者〔二〕也，必使足驚心破膽〔三〕，民乃易視〔四〕。

　　〔一〕管子正世篇云：「古之所謂明君者，非一君也。其設賞有薄有厚，其立禁有輕有重，跡行不必同。非故相反也，皆隨時而變，因俗而動。夫民躁而行僻，則賞不可以不厚，禁不可以不重。故聖人設厚賞非侈也，立重禁非戾也，賞薄則民不利，禁輕則邪人不畏。」

　　〔二〕「者」字疑衍。○鐸按：涉上「者」字而衍。

　　〔三〕漢書賈誼傳云：「大諸侯之有異心者，破膽而不敢謀。」谷永傳云：「臣永所以破膽寒心」，顏師古註：「言懼甚。」後漢書崔駰後實傳政論云：「孝宣皇帝明於君人之道，審於為政之理，故嚴刑峻法，破奸軌之膽。」

　　〔四〕漢書鮑宣傳云：「曠然使民易視。」

　　聖主誠肯明察群臣，竭精稱職有功效者〔一〕，無愛金帛封侯之費，其懷奸藏惡別無狀者，圖鐵鑕鉞之決〔二〕。然則良臣如王成、黃霸、龔遂、邵信臣之徒〔三〕，可比郡而得也；神明瑞應，可期年而致也〔四〕。　　〔一〕漢書薛宣傳云：「入守左馮翊，滿歲稱職為真。」又云：「功效卓爾，自左內史初置以來，未嘗有也。」　　〔二〕文有脫誤。王先生云：『當雲「則有鐵鑕斧鉞之誅。」』○鐸按：「鐵」各本作「鈇」，則似當雲「必圖碪鑕鈇鉞之決。」圖者，議也。決者，論也。後漢書陳寵傳：「季秋論囚」，章懷註：「論，決也。」圖、決二字蓋不誤，句脫二字耳。

　　〔三〕並見漢書循吏傳。「邵」傳作「召」，顏師古註：『召，讀曰「邵」。』按召、邵古通用。○鐸按：禮記大傳鄭註：「然，如是也。」　　〔四〕漢書楚元王傳：『劉向云：「神明之應，應若景向。」』京房傳：「古帝王以功舉賢，則萬化成，瑞應著。」三式。 

　　國之所以為國者，以有民也；民之所以為民者，以有谷也；谷之所以豐殖者，以有〔二〕人功也；功之所以能建者，以日力也〔三〕。治國之日舒以長，故其民閒暇而力有餘〔四〕；亂國之日促以短，故其民困務而力不足。

　　〔一〕○鐸按：愛日者，謂愛惜日力民時也。呂氏春秋上農篇云：「敬時愛日，至老不休。」此篇名二字所本。

　　〔二〕「有」字疑衍。○鐸按：本傳亦有「有」字，汪例以下句而疑衍，然轉恐是下句字脫耳。

　　〔三〕後漢書張純後奮傳云：「國以民為本，民以谷為命。」崔實政論同。管子八觀篇云：「民非谷不食，谷非地不生，地非民不動，民非作力毋以致財。」淮南子主術訓云：「食者民之本也，民者國之本也，國者君之本也。是故人君者，上因天時，下盡地財，中用人力。」周語云：「豐殖九藪。」

　　〔四〕孟子云：「今國家閒暇。」

　　所謂治國之日舒以長者，非謁羲和而令安行也〔一〕，又非能增分度〔二〕而益漏刻也〔三〕。乃君明察而百官治，下循正而得其所，則民安靜而力有餘，故視日長也〔四〕。所謂亂國之日促以短者，非謁羲和而令疾驅也，又非能減分度而損漏刻也。乃君不明〔五〕則百官亂而奸宄興〔六〕，法令鬻而役賦繁，則希民困於吏政〔七〕，仕者窮於典禮〔八〕，冤民囗獄乃得直〔九〕，烈士交私乃見保〔一０〕，奸臣肆心於上〔一一〕，亂化流行於下〔一二〕，君子載質而車馳，細民懷財〔一三〕而趨走〔一四〕，故視日短也。

　　〔一〕藝文類聚五十二「謁」上有「能」字，下同。山海經大荒南經：「東南海之外，甘水之閒，有羲和之國。有女子名曰羲和，方浴日於甘淵。」郭璞註：『羲和蓋天地始生主日月者也。故啟筮曰：「空桑之蒼蒼，八極之既張，乃有夫羲和，是主日月，職出入以為晦明。」又曰：「瞻彼上天，一明一晦，有夫羲和之子，出於暘谷。故堯因此而立羲和之官，以主四時。」』楚辭離騷云：「吾令羲和弭節兮」，王逸註：「羲和，日御也。弭，按也。按節，徐步也。」「安行」亦「弭節」之意。

　　〔二〕本傳注引洛書甄耀度曰：「凡周天三百六十五度四分度之一，一度為千九百三十二里。日一日行一度，月一日行十三度十九分度之一也。」

　　〔三〕說文云：「漏，以銅受水刻節，晝夜百刻。」周禮絜壺氏鄭註：「漏之箭，晝夜共百刻，冬夏之閒，有長短焉。太史立成法，有四十八箭。」

　　〔四〕商子墾令篇云：「無宿治，則邪官不及為私利於民，而百官之情不相稽，則農有餘日。」

　　〔五〕「君不明」類聚作「君暗」。

　　〔六〕漢書五行志云：『詩云：「爾德不明，以亡陪亡卿；不明爾德，以亡背亡仄。」言上不明，暗昧蔽惑，則不能知善惡，親近習，長同類。亡功者受賞，有罪者不殺，百官廢亂。』　　〔七〕說文云：「俙，訟面相是也。」徐鍇曰：「面從相質也。」「希」乃「俙」之省。○俞樾云：『「希民」二字無義，疑當作「布衣」，以「布衣」與「仕者」對舉，猶慎微篇云：「人君聞此，可以悚●；布衣聞此，可以改容」，以「布衣」與「人君」對舉也。慎微篇又云：「由此言之，有希人君，其行一也。」汪箋云：「有希當作布衣。漢碑布作

，與希相似。」然則此篇「布」字，亦因作「

」而誤作「希」可知矣。「衣」與「民」下半亦微似。』○鐸按：俞說是。

　　〔八〕「典」疑「曲」之誤。崔實政論云：「長吏或實清廉，不肯媚灶，曲禮不行於所屬，私愛無囗於囗府」，魏志荀彧傳云：「文帝曲禮事彧」是也。漢書儒林傳云：『嚴彭祖廉直不事權貴，或說曰：「君

不修小禮曲意，亡貴人左右之助。」』「曲禮」即「小禮曲意」。按武帝紀建元元年詔曰：「河海潤千里，其令祠官修山川之祠，為歲事，曲加禮」，王莽傳云：「外交英俊，內事諸父，曲有禮意」，皆「曲禮」之證。○鐸按：汪說是也。古書典、曲二字多相亂，周語上：「瞽獻曲」，潛嘆篇及史記周本紀作「獻典」，誤與此同。　　〔九〕空格程本作「就」。漢書酷吏田延年傳：『霍將軍曰：「曉大司農通往就獄，得公議之。」』按就獄得直，吏政猶未大壞，此當為「鬻獄」。昭十四年左傳云：「雍子自知其罪，而賂以買直。鮒也鬻獄。」「鬻獄乃得直」即所謂「買直」也。○鐸按：作「鬻獄」是也。程本作「就」，音近而誤。

　　〔一０〕漢書張湯傳云：「與長安富賈田甲、魚翁叔之屬交私。」元後傳：『王鳳云：「御史大夫音謹敕，臣敢以死保之。」』○鐸按：「交私」字張湯傳兩見。

　　〔一一〕昭十二年左傳云：「昔穆王欲肆其心，周行天下。」

　　〔一二〕隱五年左傳云：「亂政亟行，所以敗也。」毛詩凱風序云：「衛之淫風流行。」

　　〔一三〕「財」類聚作「賄」。

　　〔一四〕後漢書皇甫規傳云：「載贄馳車，懷糧步走。」○鐸按：孟子滕文公下篇：「出疆必載質。」白虎通瑞贄篇云：「贄者，質也。」

　　詩云：「王事靡盬，不遑將父〔一〕。」言在古閒暇而得行孝，今迫促不得養也〔二〕。孔子稱庶則富之，既富則教之〔三〕。是故〔四〕禮義生於富足〔五〕，盜竊起於貧窮〔六〕，富足生於寬暇，〔七〕貧窮起於無日。聖人深知，力者乃民之本也，而國之基〔八〕，故務省役而為民愛日。是以堯敕羲和，欽若昊天，敬授民時〔九〕；邵伯訟不忍煩民，聽斷棠下〔一０〕，能興時雍而致刑錯〔一一〕。

　　〔一〕四牡。

　　〔二〕漢書武帝紀建元元年詔曰：「今天下孝子順孫，願自竭盡以承其親，外迫公事，內乏資財，是以孝心闕焉。」意與此同。○鐸按：此魯詩義，說見陳喬樅魯詩遺說考八。

　　〔三〕論語。

　　〔四〕「是故」舊脫，據傳補。

　　〔五〕史記貨殖傳云：「倉廩實而知禮節，衣食足而知榮辱，禮生於有而廢於無，故君子富好行其德，小人富以適其力。」淮南子齊俗訓云：「夫民有餘即讓，不足則爭。讓則禮義生，爭則暴亂起。」

　　〔六〕鄧析子無厚篇云：「凡民有穿窬為盜者，有詐偽相迷者，此皆生於不足，起於貧窮。」

　　〔七〕「足」舊作「貴」，據傳改。漢書郊祀志：『公孫卿曰：「非少寬暇，神不來。」』

　　〔八〕「國基」注見本政篇。○鐸按：本傳「也」字在「基」下。　　〔九〕書堯典。○鐸按：此引「人時」作「民時」，用今文。

　　〔一０〕詩甘棠鄭箋云：「召伯聽男女之訟，不重煩勞百姓，止舍小棠之下而聽斷焉。」此「訟」上當有「決」字，史記燕世家云：「召公巡行鄉邑，有棠樹，決獄政事其下。」定九年左傳杜註：「召伯決獄於蔽芾小棠之下。」○鐸按：「訟」上疑脫「理」字，「理訟」見下文。　　〔一一〕書堯典云：「黎民於變時雍。」「刑錯」注見德化篇。

　　今則不然。萬官撓民〔一〕，令長自衒〔二〕，百姓廢農桑〔三〕而趨府庭者，非朝晡不得通〔四〕，非意氣不得見〔五〕，訟不訟輒連月日，舉室釋作，以相瞻視，辭人之家〔六〕，輒請鄰里應對送餉，比事訖，竟亡一歲功〔七〕，則天下獨有受其飢者矣〔八〕，而品人俗士之司典者，曾不覺也。郡縣既加冤枉，州司不治，令破家活，遠詣公府〔九〕。公府不能照察真偽〔一０〕，則但欲罷之以久困之資〔一一〕，故猥說一科〔一二〕，令此注百日〔一三〕，乃為移書〔一四〕，其不滿百日，輒更造數〔一五〕，甚違邵伯訟棠之義。此所謂誦詩三百，授之以政，不達，雖多亦奚以為者也。

　　〔一〕逸周書史記解云：「外內相閒，下撓其民。」說文云：「撓，擾也。」

　　〔二〕傳作「令長以神自蓄」。按說文云：「●，行且賣也。或從玄作衒。賣，衒也。讀若育。」賣、蓄聲相近。○鐸按：本傳章懷註：「難見如神也。」難見如神，則與衒賣適相反。今按「衒」當為「眩」。眩，幻也。言令長變幻自神，以惑百姓也。楚策三：『蘇秦曰：「謁者難得見如鬼，王難得見如天帝。」』亦此義。衒、眩古不通用，然務本篇：「衒世俗之心」，以「衒」為「眩」，是其比也。汪說失之。　　〔三〕「農」字據傳補，下文亦云：「民廢農桑而守之。」　　〔四〕「晡」舊作「餔」。按說文云：「●，旦也。餔，日加申時食也。」又申字下云：「吏以餔時聽事，申旦政也。」高誘淮南子敘云：「除東郡濮陽令，以朝餔事畢之閒，乃深思先師之訓，參以經傳道家之言，比方其事，為之註解。」後漢書趙熹傳云：「朝晡入臨。」晡、餔古通用。○鐸按：「晡」即「餔」之後出改旁字。

　　〔五〕漢書宣帝紀元康二年詔曰：「或擅興繇役，飾廚傳，稱過使客。」韋昭曰：「廚謂飲食，傳謂傳食。言修飾意氣以稱過使而已。」後漢書仲長統傳昌言法誡篇云：「近臣外戚宦豎，請託不行，意氣不滿，立能陷入於不測之禍。」獨行陸續傳云：「使者大怒，以為獄門吏卒通傳意氣。」蜀志法正傳云：「以意氣相致。」鄧芝傳云：「性剛簡，不飾意氣。」風俗通窮通篇云：「韓演為丹陽太守，法車征。從事汝南閻符迎之於杼秋，意氣過於所望。」莊子列禦寇篇：「小夫之知，不離苞苴竿牘。」釋文引司馬彪注云：「竿牘，謂竹簡為書，以相問遺，修意氣也。」世說紕漏篇云：『虞嘯父為孝武侍中，帝從容問曰：「卿在門下，初不聞有所獻替。」虞家富春，近海，謂帝望其意氣，對曰：「天時尚暖，

魚

●未可致，尋當有所上獻。」帝撫掌大笑。』以饋獻為意氣，漢、晉人習語也。○鐸按：今謂饋物為「人情」，亦此意。

　　〔六〕說文云：「辭，訟也。」

　　〔七〕漢書元帝紀建昭五年詔曰：「不良之吏，覆按小罪，徵召證案，興不急之事，以妨百姓，使失一時之作，亡終歲之功。」　　〔八〕呂氏春秋愛類篇云：「士有當年而不耕者，則天下或受其飢矣。」

　　〔九〕後漢書靈帝紀光和三年章懷註：「公府，三公府也。」

　　〔一０〕「照」舊作「昭」。按實邊篇、交際篇並作「照察」，今據改。楚辭九辨云：「信未達乎從容」，王逸註：「君不照察其真偽。」亦一證。管子形勢解云：「日月，昭察萬物者也。天多雲氣，蔽蓋者眾，則日月不明。人主猶日月也。群臣多奸立私，以擁蔽主，則人主不得昭察其臣下。」「昭」亦「照」之誤，「照察」本於彼。九辨又云：「彼日月之照明兮」，王逸註：「三光照察。」詩柏舟鄭箋：「衣之不澣，則憒辱無照察。」東方之日毛傳：「人君明盛，無不照察。」禮記哀公問：「已成而明」，鄭註：「照察有功。」論衡吉驗篇：「照察明著。」皆其證也。　　〔一一〕「罷」讀為「疲」。

　　〔一二〕盧學士云：『「說」疑當作「設」。』繼培按：「設」字是也。後漢書質帝紀本初元年詔曰：「造設科條。」○鐸按：論衡正說篇：「說隱公享國五十年，將盡紀元以來邪？」孫詒讓謂「說」當為「設」，形聲相近而誤。正與此同。

　　〔一三〕王先生云：『「科令」為句。「此注百日」是「比滿百日」之誤。』○鐸按：周禮獸人疏：『「注」猶「聚」也。』說文：「注，灌也。」廣雅釋詁三：「灌，聚也。」「注」自有滿義，不必改。「令」字屬下讀。　　〔一四〕廣韻五支「移」字注云：「官曹公府不相臨敬，則為移書，箋表之類也。」

　　〔一五〕按「造數」疑當作「遭赦」。

　　孔子曰：「聽訟，吾猶人也〔一〕。」從此觀之，中材以上〔二〕，皆議曲直之辨，刑法之理可〔三〕；鄉亭部吏〔四〕，足以斷決〔五〕，使無怨言〔六〕。然所以不者，蓋有故焉。

　　〔一〕並見論語。○鐸按：上用論語作結。此引論語起下。言凡人但使秉心正直，則皆可斷訟也。當分別出注，語脈始明。

　　〔二〕史記魏豹彭越傳贊云：「中材以上，且羞其行。」

　　〔三〕「可」字疑當在「皆」字下；或當作「耳」，帶上讀。○鐸按：前說是。「中材以上，皆可議曲直之辨，刑法之理」，與「鄉亭部吏，足以斷決，使無怨言」相對成文。

　　〔四〕漢書百官公卿表云：「大率十里一亭，亭有長。十亭一鄉，鄉有三老、有秩、嗇夫、游徼。」周禮大司徒：「凡萬民之不服教而有獄訟者，與有地治者，聽而斷之。」鄭司農云：「與其地部界所屬吏共聽斷之。」蠟氏：「有地之官」，鄭司農云：「有地之官，有部界之吏，今時鄉亭是也。」

　　〔五〕禮記月令云：「審斷決」。

　　〔六〕僖廿四年左傳云：「且出怨言。」

　　傳曰：「惡直丑正，實繁有徒〔一〕。」夫直者貞正而不撓志，〔二〕無恩於吏。怨家務主者〔三〕結以貨財，故鄉亭與之為排直家〔四〕，後反覆時吏坐之〔五〕，故共枉之於庭〔六〕。以羸民與豪吏訟〔七〕，其勢不如也。是故縣與部並，後有反覆，長吏坐之〔八〕，故舉縣排之於郡。以一人與一縣訟，其勢不如也。故郡與縣並，後有反覆，太守坐之，故舉郡排之於州。以一人與一〔九〕郡訟，其〔一０〕勢不如也。故州與郡並，而不肯治，故乃遠詣公府爾。公府不能察，而苟欲以錢刀課之〔一一〕，則貧弱少貨者終無以〔一二〕曠旬滿祈〔一三〕。豪富饒錢者〔一四〕取客使往〔一五〕，可盈千日，非徒百也。治訟若此，為務助豪猾而鎮貧弱也〔一六〕，何冤之能治？

　　〔一〕昭廿八年左傳，「繁」作「蕃」。○鐸按：偽古文尚書仲虺之誥：「寔繁有徒」，周書「繁」作「蕃」，古字通用。

　　〔二〕晉語云：「撓志以從君。」漢書楚元王傳劉向封事云：「君子獨處守正，不撓眾枉。」按說文云：「橈，曲木。」後世「橈曲」字皆從手。○鐸按：「撓志」已見遏利篇。

　　〔三〕「務」當作「賂」，昭十四年左傳云：「雍子自知其罪，而賂以買直」是也。列女傳齊威虞姬傳云：「周破胡賂執事者使竟其罪，執事者誣其辭而上之。」「主者」即「執事者」。周禮訝士鄭註：「如今郡國亦時遣主者吏詣廷尉議者」，史記呂不韋傳：「太后乃陰厚賜主腐者吏」，張丞相傳：「任敖擊傷主呂后吏」，外戚世家：「竇姬請其主遣宦者吏」，皆所謂「主者」。

　　〔四〕說文云：「排，擠也。」

　　〔五〕周禮鄉士：「旬而職聽於朝」，鄭註：「十日乃以職事治之於外朝，容其自反覆。」方士：「書其刑殺之成與其聽獄訟者」，鄭註：「但書其成與治獄之吏姓名，備反覆有失實者。」○鐸按：「後」下當依下文例補「有」字。

　　〔六〕傳作「廷」，謂縣廷也。史記遊俠傳「縣廷」，漢書作「庭」。王先生云：『以上下文例之，「枉」當為「排」，此「枉」字疑後人據傳改之。』　　〔七〕史記曹相國世家云：「居縣為豪吏。」

　　〔八〕漢書百官公卿表云：「縣萬戶以上為令，減萬戶為長，皆有丞尉，是為長吏。」○鐸按：縣與部並，謂縣長吏維持鄉亭部吏原判也。本傳作「縣承吏言，故與之同」，是其義。

　　〔九〕舊脫。　　〔一０〕舊脫。

　　〔一一〕「錢刀」傳作「日月」。按「錢刀」字非誤。漢書薛宣傳云：「宣為相，府辭訟例不滿萬錢不為移書，後皆遵用薛侯故事。」

　　〔一二〕「以」舊作「已」，據傳改。　　〔一三〕王先生云：『「祈」疑「期」之誤。』

　　〔一四〕史記秦始皇紀：「二十六年，徙天下豪富於咸陽。」平準書云：「募豪富人，相假貸。」小爾雅廣詁云：「饒，多也。」

　　〔一五〕治要載崔實政論云：「假令無奴，當復取客，客庸一月千。」○鐸按：「取客」猶今言「僱人」。　　〔一六〕說文云：「鎮，博壓也。」漢書酷吏嚴延年傳云：「其治務在摧折豪強，扶助貧弱。」此反言之。江充傳云：「交通郡國豪猾。」

　　非獨鄉部辭訟也。武官斷獄，亦皆始見枉於小吏，終重冤於大臣。怨故未讎〔一〕，輒逢赦令，不得復治，正士懷冤結而不得信〔二〕，猾吏崇奸宄而不痛坐〔三〕。郡縣所以易侵小民，而天下所以多飢窮也。

　　〔一〕史記蔡澤傳云：「今君之怨已讎，而德已報。」

　　〔二〕「信」讀為「申」。○鐸按：述赦篇：「冤結而信理。」三式篇：「細民冤結無所控告。」詞義皆可互參。

　　〔三〕漢書陳萬年傳云：「豪猾吏及大姓犯法，輒論輸府。」論衡商蟲篇云：「豪民猾吏。」

　　除上天感動，降災傷谷，但以人功見事言之〔一〕，今自三府以下，至於縣道鄉亭〔二〕，及從事督郵〔三〕，有典之司，民廢農桑而守之，辭訟告訴〔四〕，及以官事應對吏者，一人之〔五〕，日廢十萬人，人〔六〕復下計之，一人有事，二人獲餉〔七〕，是為日三十萬人離其業也〔八〕。以中農率之，則是歲三百萬口受其飢也〔九〕。然則盜賊何從消〔一０〕，太平何從作？

　　〔一〕「除」舊作「於」，據傳改。按「但」當作「且」，本書邊議篇云：「除其仁恩，且以計利言之」，後漢書竇融傳亦云：「除言天命，且以人事論之」，皆其例也。後漢書光武帝紀建武五年詔曰：「久旱傷麥，秋種未下，朕甚憂之。將殘吏未勝，獄多冤結，元元愁恨，感動天氣乎？」此文本之。漢書成帝紀鴻嘉四年詔曰：「一人有辜，舉家拘繫，農民失業，怨恨者眾，傷害和氣，水旱為災。」亦此意也。○鐸按：此言除去天災不計，但以人事言之，其禍已有如下述者。文義甚明，「但」字似不誤。

　　〔二〕續漢書百官志云：「凡縣主蠻夷曰道。」

　　〔三〕百官志：「諸州刺史下有從事，屬國都尉下有督郵。」

　　〔四〕周禮小司徒云：「聽其辭訟。」說文云：「訴，告也。或從朔、心作愬。」管子任法篇云：「告愬其主。」

　　〔五〕「之」下有脫文。○鐸按：此疑本作「一人之日廢，日廢十萬人」，字相重而脫。上「日」謂時日，下「日」即一日。

　　〔六〕疑衍，或當作「又」。○鐸按：此「人」字涉上下文而衍。

　　〔七〕王先生云：『「獲」當是「護」，傳云：「二人經營」，亦護持之意。』繼培按：護、獲形近易誤，儀禮大射儀：「授獲者退立於西方，獲者興，共而俟。」鄭註：『古文「獲」皆作「護」。』此其類也。

　　〔八〕尉繚子將理篇論決獄云：「農無不離田業。」　　〔九〕「三百」當作「二百」。中農食七人，三十萬人當食二百一十萬人，雲二百者，舉成數也。漢書貢禹傳云：「漢家鑄錢及諸鐵官皆置吏卒徒，攻山取銅鐵，一歲功十萬人以上，中農食七人，是七十萬人常受其飢也。」此文本之。

　　〔一０〕漢書嚴安傳云：「盜賊銷則刑罰少。」「消」與「銷」同。

　　孝明皇帝嘗問：「今旦何得無上書者？」左右對曰：「反支故。〔一〕」帝曰：「民既廢農遠來詣闕，而復使避反支，是則又奪其日而冤之也。」乃敕公車受章，無避反支〔二〕。上明聖主〔三〕為民愛日如此，而有司輕奪民時如彼〔四〕，蓋所謂有君無臣〔五〕，有主無佐〔六〕，元首聰明，股肱怠惰者也〔七〕。詩曰〔八〕：「國既卒斬，何用不監〔九〕！」傷三公居人尊位，食人重祿，而曾不肯察民之盡瘁也〔一０〕。

　　〔一〕本傳注云：「凡反支日，用月朔為正，戌亥朔一日反支，申酉朔二日反支，午未朔三日反支，辰巳朔四日反支，寅卯朔五日反支，子丑朔六日反支。見陰陽書也。」　　〔二〕續漢書百官志：「公車司馬令屬衛尉，掌吏民上章。」　　〔三〕當作「上聖明主」。

　　〔四〕孟子云：「彼奪其民時，使不得耕耨。」漢舊儀云：『郡國守丞長史上計事竟，君侯出坐庭上，親問百姓所疾苦。計室掾史一人大音者讀敕畢，遣。敕曰：「詔書數下，禁吏無苛暴。丞史歸告二千石，順民所疾苦，急去殘賊，審擇良吏，無任苛刻，治獄決訟，務得其中。明詔憂百姓困於衣食，二千石帥勸農桑，思稱厚恩，有以賑贍之，無煩擾，奪民時。」』

　　〔五〕「有君無臣」，僖二年公羊傳文。

　　〔六〕按漢書晁錯傳錯對策云：「臣聞五帝其臣莫能及，則自親之。三王臣主俱賢，則共憂之。五伯不及其臣，則任使之。今執事之臣，莫能望陛下清光，譬之猶五帝之佐也。」「有主無佐」蓋即本於彼。　　〔七〕書皋陶謨。　　〔八〕「曰」何本作「雲」。

　　〔九〕節南山。

　　〔一０〕○鐸按：小雅節南山之詩，本書引者凡四：此篇及賢難篇「國既卒斬」二語一也；志氏姓篇「尹氏大師」二語二也；敘錄「卒勞百姓」三也；三式篇「四牡項領」二語四也。其用「項領」之義本魯詩，則此亦魯詩說也。又「盡瘁」即「憔悴」。詩小雅北山：「或盡瘁事國」，昭七年左傳作「憔悴」。周禮小司寇：「議勤之辟」，鄭註：「謂憔悴以事國。」賈疏引詩同。經義述聞卷六王引之云：『蓋毛詩之「盡悴」，三家詩有作「憔悴」者，故鄭、賈皆用之為說。「憔悴」二字平列，「盡瘁」二字亦平列，非謂盡其瘁也。盡瘁，雙聲也；憔悴，亦雙聲也。』此文「盡瘁」二字或後人據毛詩改之。

　　孔子病夫「未之得也，患不得之，既得之，患失之」者〔一〕。今公卿始起州郡而致宰相〔二〕，此其聰明智慮〔三〕，未必闇也，患其苟先私計而後公義爾〔四〕。詩云：「莫肯念亂，誰無父母〔五〕！」今民力不暇，谷何以生？百姓不足，君孰與足〔六〕？嗟哉，可無思乎！

　　〔一〕論語。「患不得之」今作「患得之」。按荀子子道篇：『孔子曰：「小人者，其未得也，則憂不得；既已得之，又恐失之。」』說苑雜言篇同，論語古本亦當有「不」字。漢書朱雲傳云：『今朝廷大臣，上不能匡主，下亡以益民，皆尸位素餐，孔子所謂「鄙夫不可與事君」，「苟患失之，亡所不至」者也。』○鐸按：「患得之」，宋沈作

寓簡亦謂當作「患不得之」。雖所據者不過韓愈王承福傳，然亦足證唐人所見論語有如此作者。焦循、劉寶楠二家並申何晏「患得之，患不能得之」之注，謂古人語急，「得」猶「不得」。說殆不然。　　〔二〕漢書朱博傳云：「漢家至德溥大，宇內萬里，立置郡縣，部刺史奉使典州，督察郡國，吏民安寧。故事，居部九歲，舉為守相，其有異材功效著者，輒登擢。」又云：「故事，選郡國守相高第為中二千石，選中二千石為御史大夫，任職者為丞相。」

　　〔三〕韓非子難三云：「恃盡聰明勞智慮。」

　　〔四〕漢書鮑宣傳云：「群臣幸得居尊官，食重祿，豈有肯加惻隱於細民，助陛下流教化者耶？志但在營私家，稱賓客，為奸利而已。」說苑臣術篇云：「安官貪祿，營於私家，不務公事，懷其智，藏其能，容容乎與世沈浮上下，左右觀望。如此者，具臣也。」

　　〔五〕沔水。○鐸按：釋難篇亦引，說詳彼。

　　〔六〕論語。○鐸按：此論語顏淵篇有若答魯哀公語，與說苑政理篇載孔子語「未見子富而父母貧」意同。 

　　五代不同禮，三家不同教，非其苟相反也，蓋世推移而俗化異也〔二〕。俗化異則亂原殊，故三家符世〔三〕，皆革定法〔四〕。高祖制三章之約〔五〕，孝文除克膚之刑〔六〕，是故自非殺傷盜臧，〔七〕文罪之法，輕重無常，各隨時宜，要取足用勸善消惡而已〔八〕。

　　〔一〕○鐸按：東漢獄訟繁興，其流有二：一則王侯驕淫負債，殘掠官民；一則奸徒迫嫁婦人，利其聘幣。禍根所在，紿欺而已。故節信議重罰塞原而著之篇。

　　〔二〕史記秦始皇紀：『李斯曰：「五帝不相復，三代不相襲，各以治，非其相反，時變異也。」』漢書武帝紀元朔六年詔曰：「朕聞五帝不相復禮，三代不同法，所繇殊路，而建德一也。」韓安國傳：『王恢曰：「臣聞五帝不相襲禮，三王不相復樂，非故相反也，各因世宜也。」』匡衡傳：『衡上疏曰：「臣聞五帝不同禮，三王各異教，民俗殊務，所遇之時異也。」』數家語意相襲，而文或少異。淮南子齊俗訓云：「世異則事變，時移則俗易。」修務訓高誘註：『「推移」猶「轉易」也。』　　〔三〕「符」當作「御」，御、符字形相近。或當為「撫」，聲之誤也。「御世」見敘錄，「撫世」見忠貴、三式、德化篇。○鐸按：御、符字形絕遠，無緣致誤。或說是已，而未得其字。今按「符」當作「拊」。拊、撫古通用，故「拊掌」或作「撫掌」，「撫循」或作「拊循」，詩小雅蓼莪「拊我畜我」，後漢書梁竦傳引「拊」作「撫」也。「撫世」字古書常見，故他篇皆作「撫」。此「拊」字若不誤為「符」，則後人亦必改為「撫」矣。凡因訛誤而轉足考見元本之舊者，多類此。

　　〔四〕管子正世篇云：「古之所謂明君者，非一君也。其設賞有薄有厚，其立禁有輕有重，跡行不必同。非故相反也，皆隨時而變，因俗而動。」商子更法篇云：「伏犧、神農教而不誅，黃帝、堯、舜誅而不怒。及至文、武，各當時而立法，因事而制禮，禮法以時而定，制令各順其宜。」壹言篇云：「聖人之為國也，不法古，不修今，因世而為之治，度俗而為之法。故法不察民之情而立之則不成，治宜於時而行之則不干。」

　　〔五〕漢書高帝紀：『元年，召諸縣豪傑曰：「與父老約法三章耳，殺人者死，傷人及盜抵罪。」』服虔曰：「隨輕重製法也。」　　〔六〕漢書文帝紀：「十三年，除肉刑法。」刑法志載詔云：「夫刑，至斷支體，刻肌膚，終身不息，何其刑之痛而不德也！」「克」與「刻」通，說文云：「克，象屋下刻木之形。」

　　〔七〕「臧」程本作「賊」，誤。漢書高帝紀李奇注云：「傷人有曲直，盜臧有多少，罪名不可豫定，故凡言抵罪。」

　　〔八〕漢書刑法志云：『漢興，高祖初入關，約法三章曰：「殺人者死，傷人及盜抵罪。」蠲削煩苛，兆民大說。其後四夷未附，兵革未息，三章之法，不足以御奸，於是相國蕭何

摭秦法，取其宜於時者，作律九章。』循吏黃霸傳：『張敞云：「漢家承敝通變，造起律令，即以勸善禁奸。條貫詳備，不可復加。」』

　　夫製法之意，若為藩籬溝塹以有防矣〔一〕，擇禽獸之尤可數犯者，而加深厚焉。今奸宄雖眾，然其原少；君事雖繁，然其守約。知其原少奸易塞，見其守約政易持〔二〕。塞其原則奸宄絕〔三〕，施其術則遠近治。

　　〔一〕楚語云：「為之關鑰蕃籬而遠備閉之。」「塹」當作「塹」。說文云：「塹，坑也。」周禮雍氏：「春令為阱擭溝瀆之利於民者」，鄭註：「阱，穿地為塹，所以御禽獸。」　　〔二〕舊作「治」，據下文改。

　　〔三〕鹽鐵論申韓篇云：「塞亂原而天下治。」大戴禮盛德篇云：「刑罰之所從生有源，不務塞其源而務刑殺之，是為民設陷以賊之也。」

　　今一歲斷獄，雖以萬計〔一〕，然辭訟之辯〔二〕，斗賊之發，鄉部之治，獄官之治者〔三〕，其狀一也。本皆起民不誠信，而數相欺紿也〔四〕。舜敕龍以讒說殄行，震驚朕師〔五〕，乃自上古患之矣。故先慎己喉舌〔六〕，以元示民〔七〕。孔子曰：「亂之所生也，則言語以為階〔八〕。」「小人不恥不仁，不畏不義〔九〕。」脈脈規規〔一０〕，常懷奸唯〔一一〕，昧冒前利，不顧廉恥〔一二〕，苟且中〔一三〕，後則榆解奴抵〔一四〕，以致禍變者，比屋是也。

　　〔一〕漢書董仲舒傳云：「一歲之獄，以萬千數。」鹽鐵論申韓篇云：「今斷獄歲以萬計。」

　　〔二〕說文云：「

，罪人相與訟也。辯，治也。從言在

之間。」

　　〔三〕漢書晁錯傳云：「獄官主斷。」○鐸按：「獄官之治」，「治」字復上文，疑當作「決」。淮南子時則訓：「審決獄」，高註：「決，斷也。」是其義。

　　〔四〕漢書韓延壽傳云：「吏民不忍欺紿」，「紿」與「詒」同。

　　〔五〕書堯典。

　　〔六〕「喉」舊作「唯」。詩烝民云：「王之喉舌。」○鐸按：凡從「侯」從「隹」之字，隸書往往訛溷。淮南子兵略訓：「疾如鍭矢」，今本「鍭」作「錐」；方言：「雞雛，齊、魯之間謂之●子」，今本作「秋侯子」；墨子非命下篇：「非將勤勞其喉舌」，今本作「惟舌」，皆以字形相似而誤。說見讀書雜誌卷九。　　〔七〕「元」當為「玄德」之「玄」。荀子正論篇云：「上週密則下疑玄矣。」○俞樾云：『讀「元」為「玄」非是。汪又引荀子「上週密則下疑玄矣」，如此又讀「玄」為「眩」，與前說歧異，而義益不通矣。汪所據者元刻本，而漢魏叢書本作「以示小民」，今鄂局本從之，文義明白，不必徇元本之訛，曲為之說。』○鐸按：王氏讀書雜誌九墨子三引作「以示下民」，雖不知所據何本，然知其亦不以作「以元示民」者為是。又荀子正論篇「疑玄」，解蔽篇作「疑元」，並即「疑眩」，是汪說義涉兩歧。

　　〔八〕易繫辭上傳。

　　〔九〕繫辭下傳。

　　〔一０〕玉篇云：「眽眽，奸人視也。」亦作「」漢書東方朔傳云：「跂跂脈脈善緣壁」，顏師古註：「脈脈，視貌。」莊子秋水篇云：「規規然自失」，釋文云：「規規，驚視自失貌。」荀子非十二子篇：「莫莫然，瞡瞡然」，楊倞註：『「瞡」與「規」同。規規，見小之貌。』按「莫莫」與「脈脈」聲亦相近。　　〔一一〕「唯」當為「詐」。禮記經解云：「君子審禮，不可誣以奸詐。」王侍郎云：『「唯」疑「睢」，「奸睢」猶「恣睢」。』○鐸按：作「詐」是。

　　〔一二〕襄廿六年左傳云：「楚王是故昧於一來」，杜註：『「昧」猶「貪冒」。』周語云：「戎、狄冒沒輕儳，貪而不讓。」「昧冒」猶「冒沒」也。漢書匈奴傳云：「單于咸棄其愛子，昧利不顧。」說苑正諫篇云：「『吳王欲伐荊，舍人少孺子曰：「園中有樹，其上有蟬。蟬高居悲鳴飲露，不知螳螂在其後也。螳螂委身曲附欲取蟬，而不知黃雀在其傍也。黃雀延頸欲啄螳螂，而不知彈丸在其下也。此三者，皆欲得其前利，而不顧其後之有患也。」』鹽鐵論結和篇云：「登得前利，不念後咎。」

　　〔一三〕「中」下脫一字。

　　〔一四〕「榆」蓋「偷」之誤。解，讀為「懈」。「奴抵」字未詳。

　　非唯細民為然，自封君〔一〕王侯貴戚豪富，尤多有之。假舉驕奢，以作淫侈，高負千萬，不肯償責。小民守門號哭啼呼，曾無怵惕慚怍哀矜之意〔二〕。苟崇聚酒徒無行之人〔三〕，傳空引滿〔四〕，啁啾罵詈〔五〕，晝夜鄂鄂，慢游是好〔六〕。或毆擊責主，入〔

　　七〕於死亡，群盜攻剽，劫人無異〔八〕。雖會赦贖，不當復得在選辟之科，而州司公府反爭取之。且觀諸敢妄驕奢而作大責者，必非救飢寒而解困急，振貧窮而行禮義者也，咸以崇驕奢而奉淫湎爾〔九〕。

　　〔一〕「君」字舊脫。

　　〔二〕崔實政論云：「今官之接民，甚多違理，作使百工，及從民市，輒設計加以誘來之，器成之後，更不與直。老弱凍餓，痛號道路，守闕告哀，終不見省。」孟子云：「皆有怵惕惻隱之心。」書呂刑云：「皇帝哀矜庶戮之不辜。」　　〔三〕史記酈生傳云：「吾高陽酒徒也。」淮陰侯傳云：「始為布衣時，貧無行。」漢書五行志：『谷永云：「崇聚票輕無誼之人，以為私客。』○鐸按：酈生「高陽酒徒」之語，在朱建傳內。崇、叢古字通。說文：「叢，聚也。」書酒誥：「矧曰其敢崇飲」，傳：「崇，聚也。」忠貴篇：「崇聚群小」，並二字平列。　　〔四〕漢書敘傳云：「趙、李諸侍中，皆引滿舉白。」孟康曰：「舉白，見驗飲酒盡不也。」「傳空」猶「舉白」也。○鐸按：「傳空」猶「舉白」，想當然耳。

　　〔五〕禮記三年問云：「猶有啁

之頃焉」，釋文：「啁

，聲。」「啁啾」與「啁

」同。文選長笛賦李善注引蒼頡篇：「啾，眾聲也。」史記魏豹傳云：「漢王慢而侮人，罵詈諸侯群臣，如罵奴耳。」

　　〔六〕書皋陶謨云：「惟慢游是好。」又云：「罔晝夜。」按、鄂聲相近。幽州人謂「」為「鄂」，見釋名釋形體。○鐸按：洪亮吉云：『潛夫論云：「晝夜鄂鄂」，則今文「」又作「鄂」也。』

　　〔七〕「入」舊作「人」。

　　〔八〕史記酷吏傳云：「義縱少年時，嘗與張次公俱，攻剽為群盜。」貨殖傳云：「閭巷少年，攻剽椎埋，劫人作奸。」晉書刑法志陳群新律序云：「舊律，盜律有劫略。」　　〔九〕成二年左傳云：「淫湎毀常。」詩蕩云：「天不湎爾以酒」，釋文引韓詩云：「飲酒閉門不出客，曰湎。」　　春秋之義，責知誅率〔一〕。孝文皇帝至寡動，欲任德〔二〕，然河陽侯陳信坐負六月免國〔三〕。孝武仁明，周陽侯田彭祖坐當軹侯宅而不與免國〔四〕，黎陽侯邵延坐不出持馬，身斬國除〔五〕。二帝豈樂以錢財之故〔六〕而傷大臣哉？乃欲絕詐欺之端〔七〕，必國家之〔八〕法，防禍亂之原〔九〕，以利民也。故一人伏正罪而萬家蒙乎福者，聖主行之不疑。永平時〔一０〕，諸侯負責，輒有削絀之罰。此其後皆不敢負民，而世自節儉，辭訟自消矣〔一一〕。

　　〔一〕王侍郎云：『公羊桓五年：「葬陳桓公」，何休注云：「不月者，責臣子也。知君父有疾，當營衛，不謹而失之也。」襄二十五年：「吳子謁伐楚，門於巢，卒。」何休注云：「君子不怨所不知，故與巢得殺之。」是責知也。昭二十六年：「尹氏、召伯、毛伯以王子朝奔楚」，何休注云：「立王子朝，獨舉尹氏，出奔並舉召伯、毛伯者，明本在尹氏，當先誅渠率，後治其黨。」是誅率也。』繼培按：後漢書孔融傳云：「漢律，與罪人交關三日以上，皆應知情。」即「責知」之意。鹽鐵論疾貪篇雲；「春秋刺譏，不及庶人，責其率也。」漢書孫寶傳云：「春秋之義，誅首惡而已。」皆用公羊誼。○鐸按；王紹蘭又補公羊一條，見序（載附錄）。

　　〔二〕○鐸按：邵本「動欲」二字互易，似可從。漢書景帝紀元年詔曰：「孝文皇帝減耆欲」，即此所謂「至寡慾」也。又贊云：「專務以德化民」，即此所謂「動任德」也。

　　〔三〕「月」舊作「日」。史記高祖功臣侯者年表云：「坐不償人責過六月，奪侯。」○鐸按：「漢書高惠高後文功臣表云：「孝文三年，河陽侯陳信，坐不償人責過六月，免。」

　　〔四〕漢書外戚恩澤侯表作「田祖坐當歸軹侯宅，不與，免」，此脫「歸」字。史記惠景間侯者年表亦作彭祖。軹侯作章侯，誤。表無「章侯」。軹者，薄昭所封國也。○鐸按：漢表脫「彭」字。　　〔五〕「除」舊空，據程本。史記惠景間侯者年表作犁侯，漢書功臣表作黎侯，並無「陽字」，此蓋與「周陽」相涉而誤。「邵」，史、漢並作「召」。漢書顏師古注云：「時發馬給軍，匿而不出也。」按武帝紀：「元狩五年，天下馬少，平牡馬匹二十萬。」食貨志云：「車騎馬乏，縣官錢少，買馬難得，乃著令，令封君以下至三百石吏，以差出牡馬。」「持馬」蓋「特馬」之誤，「特馬」即「牡馬」。周禮校人：「凡馬，特居四之一。」鄭司農云：「四之一者，三牝一牡。」○鐸按：「持馬」兩表並誤。

　　〔六〕莊子徐

鬼篇云：「錢財不積，則貪者憂。」

　　〔七〕漢書王尊傳云：「絕詐欺之路。」

　　〔八〕「之」字舊脫。

　　〔九〕漢書金日磾傳云：「亂國大綱，開禍亂原。」春秋繁露度制篇云：「凡百亂之源，皆出嫌疑纖微，以漸寖稍長至於大。聖人章其疑者，別其微者，絕其纖者，不得嫌，以蚤防之。聖人之道眾，堤防之類也。」

　　〔一０〕永平，後漢明帝紀元。

　　〔一一〕史記平津侯傳後載王元後詔云：「儉化俗民，則尊卑之序得，而骨肉之恩親，爭訟之原息。」漢書楚元王傳劉向封事云：「崇推讓之風，以銷分爭之訟。」「消」與「銷」同。

　　今諸侯貴戚，或曰〔一〕敕民〔二〕慎行，德義無違，制節謹度〔三〕，未嘗負責，身絜規避〔四〕，志厲青雲〔五〕。或既欺負百姓，上書封租，願且償責〔六〕，此乃殘掠官民〔七〕，而還依縣官也〔八〕，其誣罔慢易〔九〕，罪莫大焉〔一０〕。

　　〔一〕「曰」字誤。○鐸按：「曰」蓋「有」之誤。或、有古同聲，故連用。　　〔二〕王先生云：『「民」疑「己」之誤。』○鐸按：疑當作「敕身」。

　　〔三〕孝經。

　　〔四〕王先生云：『「規避」當作「圭璧」。』繼培按：後漢書馮衍傳衍說鮑永云：「圭璧其行。」　　〔五〕淮南子泛論訓文。　　〔六〕後漢書孝明八王傳云：「梁節王暢少驕貴，頗不尊法度。梁相舉奏暢不道。暢慚懼，上疏辭謝，不敢復有所橫費，租入有餘，乞裁食睢陽、谷孰、虞、蒙、寧陵五縣。」此類是也。

　　〔七〕「掠」與「略」同，注見下。

　　〔八〕「依」讀為「薆」，蔽也。史記絳侯世家索隱云：「縣官，謂天子也。所以謂國家為縣官者，夏家王畿內縣即國都也。王者官天下，故曰官也。」○鐸按：說文：「依，倚也。」廣雅釋詁三：「依，恃也。」「還依縣官」者，言反倚恃天子之寵以自保。後漢書孝明八王傳梁節王暢傳云：『暢上疏辭謝，乞裁食五縣（全文見上注引）。詔報曰：「朕惟王至親之屬，傅相不良，不能防邪，至令有司紛紛有言。今王深思悔過，朕惻然傷之。王其強食自愛！」暢固讓，章數上，卒不許。』蓋天子不許封租，則官民為之杜口，而王侯之負債自若也。故曰「其誣罔慢易，罪莫大焉」。汪讀「依」為「薆」，未得其恉。

　　〔九〕「罔」程本作「國」，誤。「誣罔」亦漢時律令文，漢書武帝紀：「元鼎五年，樂通侯欒大坐誣罔」是也。說文云：「嫚，侮易也。」經典通作「慢」，大戴禮子張問入官篇云：「慢易者，禮之所以失也。」○鐸按：說文：「●，輕也。」蒼頡篇：「●，慢也。」書傳通以「易」為之。誣罔、慢易並二字平列。

　　〔一０〕昭五年左傳：『昭子曰：「豎牛禍叔孫氏，使亂大從，罪莫大焉。」』

　　孝經曰：「陳之以德義而民興行，示之以好惡而民知禁。」今欲變巧偽以崇美化，息辭訟以閒官事者，莫若表顯有行〔一〕，痛誅無狀〔二〕，導文、武之法，明詭詐之信〔三〕。　　〔一〕白虎通辟雍篇云：「顯有能，褒有行。」　　〔二〕晏子春秋諫下云：「痛誅其罪。」

　　〔三〕「信」疑「罰」。

　　今侯王貴戚不得浸廣〔一〕，奸宄遂多。豈謂每有爭鬥辭訟，婦女必致此乎？亦以傳見。凡諸禍根不早斷絕〔二〕，則或轉而滋蔓，〔三〕人〔四〕若斯邪〔五〕。是故原官察之所以務念〔六〕，臣主之所以憂勞者〔七〕，其本皆鄉亭之所治者，大半詐欺之所生也〔八〕。故曰：知其原少則奸易塞也，見其守約則政易持也〔九〕。

　　〔一〕下有脫文。○鐸按：「得」讀為「德」。「浸廣」與「遂多」對，即有脫文，亦當在「浸廣」上。

　　〔二〕韓非子初見秦篇云：「削跡無遺根，無與禍鄰，禍乃不存。」漢書匈奴傳：『陳饒曰：「椎破故印，以絕禍根。」』

　　〔三〕隱元年左傳云：「無使滋蔓。」

　　〔四〕疑「必」。○鐸按：疑「令」。

　　〔五〕疑「也」。○鐸按：「邪」猶「耳」。

　　〔六〕昭六年左傳云：「明察之官。」○鐸按：「念」當作「急」。「急」本作「●」，故訛。

　　〔七〕越語：『范蠡曰：「為人臣者，君憂臣勞。」』

　　〔八〕漢書刑法志云：「原獄刑所以蕃若此者，禮教不立，刑法不明，民多貧窮，豪傑務私，奸不輒得，獄豻不平之所致也。」服虔曰：「鄉亭之獄曰豻。」

　　〔九〕「奸宄遂多」至此，當在篇末，蓋總結一篇之意。○鐸按：「奸宄遂多」，下接「或婦人之行」，文義自順。錯簡乃自「豈謂」至「易持也」一段。　　或婦人之行，貴令鮮絜〔一〕，今以〔二〕適矣，無顏復入甲門〔三〕，縣官原之〔四〕，故令使留所既入家。必未昭亂之本原〔五〕，不惟貞絜所生者之言也〔六〕。貞女不二心以數變〔七〕，故有匪石之詩〔八〕；不枉行以遺憂〔九〕，故美歸寧之志〔一０〕。一許不改，蓋所以長貞絜而寧父兄也。其不循此而二三其德者〔一一〕，此本無廉恥之家，不貞專之所也〔一二〕。若然之人，又何丑

？〔一三〕輕薄父兄，淫僻婦女〔一四〕，不惟義理，苟疏一德，借本治生〔一五〕，逃亡抵中〔一六〕，乎〔一七〕以致於刳腹芟頸滅宗之禍者〔一八〕，何所無之？

　　〔一〕詩采蘋鄭箋云：「婦人之行，尚柔順，自潔清。」「鮮絜」猶言「潔清」。荀子宥坐篇：『「孔子曰：「夫水，以出以入，以就鮮絜。」』　　〔二〕「以」、「已」同。　　〔三〕「適」下當有「乙」字。古人稱人以甲乙。韓非子用人篇云：「罪生甲，禍歸乙。」此其例也。周禮司剌疏云：「甲乙者，興喻之義。」○鐸按：日知錄二十三有「假名甲乙」條，說頗備。

　　〔四〕周禮司厲疏云：「漢時名官為縣官，非謂州縣也。」　　〔五〕「亂」上當有「治」字，說見述赦篇。○鐸按：「必」當依述赦篇作「此」。

　　〔六〕詩南有喬木鄭箋云：「賢女雖出遊流水之上，人無慾求犯禮者，亦由貞絜使之然。」蝃蝀箋云：「淫奔之女，大無貞絜之信。」

　　〔七〕史記田單傳論：『王蠋曰：「貞女不更二夫。」』成三年左傳云：「無有二心。」

　　〔八〕柏舟。○鐸按：邶風柏舟。

　　〔九〕詩斯干云：「無父母詒罹」，毛傳：「罹，憂也。」鄭箋云：「無遺父母之憂。」史記韓安國傳：『帝謝太后曰：「兄弟不能相教，乃為太后遺憂。」』

　　〔一０〕詩葛覃云：「歸寧父母」，毛傳：「寧，安也。父母在，則有時歸寧。」草蟲箋云：「君子待己以禮，庶自此可以寧父母。」

　　〔一一〕詩氓。

　　〔一二〕詩關雎：「窈窕淑女」，毛傳：「幽閒貞專之善女。」文選顏延年秋胡詩李善注引薛君韓詩章句曰：「窈窕，貞專貌。」列女傳宋鮑女宗云：「婦人以專一為貞。」梁寡高行傳頌云：「貞專精純。」史記秦始皇紀會稽刻石云：「有子而嫁，倍死不貞。」

　　〔一三〕方言云：「●，恨也。」「

」與「●」同。

　　〔一四〕禮記經解云：「婚姻之禮廢，則夫婦之道苦，而淫辟之罪多。」列女傳周主忠妾傳頌云：「主妻淫僻。」　　〔一五〕史記貨殖傳云：「善治生者，能擇人而任時。」

　　〔一六〕史記孟嘗君傳：『馮驩云：「不足者雖守而責之十年，息愈多，急即以逃亡自捐之。若急，終無以償。上則為君好利，不愛士民；下則有離上抵負之名。」』周禮朝士：「凡屬責者，以其地傅而聽其辭。」鄭註：「屬責，轉責使人歸之，而本主死亡，歸受之數相抵冒者也。」「抵中」之「抵」，義與「抵負」、「抵冒」同。　　〔一七〕「乎」當作「卒」，屬下讀。乎、卒字形相近，儀禮士冠禮：「啐醴」，鄭註：『「啐」古文為「呼」。』此其比也。

　　〔一八〕呂氏春秋順說篇云：「刈人之頸，刳人之腹」。「芟」當作「艾」，「艾」與「刈」通。○鐸按：「芟」當作「殳」。釋名：「殳，殊也。」昭廿三年左傳釋文引說文：「殊，一曰：斷也。」「殳頸」猶「斷頸」耳。

　　先王因人情喜怒之所不能已者，則為之立禮制而崇德讓〔一〕；人所可已者，則為之設法禁而明賞罰〔二〕。今市賣勿相欺，婚姻無相詐，非人情之不可能者也。是故不若立義順法，遏絕其原〔三〕。初雖慚

於一人，然其終也，長利於萬世〔四〕。小懲而大戒〔五〕，此所以全小而濟頑凶也〔六〕。　　〔一〕舊脫「不」字。鹽鐵論散不足篇云：「宮室輿馬，衣服器械，喪祭飲食，聲色玩好，人情之所不能已也。故聖人為之制度以防之。」禮記坊記云：「禮者，因人之情而為之節文，以為民坊者也。」

　　〔二〕韓非子五蠹篇云：「明其法禁，必其賞罰。」

　　〔三〕書呂刑云：「遏絕苗民。」管子正法篇云：「遏之以絕其志意，毋使民幸。」　　〔四〕周語云：「王天下者，必先諸民，然後庇焉，則能長利。」韓非子難一：『文公曰：「雍季言，萬世之利也。」』

　　〔五〕易繫辭下傳。「戒」王本作「誡」。　　〔六〕「小」下當脫「人」字。易曰：「此小人之福也。」

　　夫立法之大要〔一〕，必令善人勸其德而樂其政，邪人痛其禍而悔其行〔二〕。諸一女許數家，雖生十子，更百赦〔三〕，勿令得蒙一還私家，則此奸絕矣。不則髡其夫妻，徙千里外劇縣〔四〕，乃可以毒其〔五〕心而絕其後〔六〕，奸亂絕則太平興矣〔七〕。

　　〔一〕漢書陳萬年傳顏師古註：「大要，大歸也。」

　　〔二〕昭卅一年左傳云：「上之人能使昭明，善人勸焉，淫人懼焉。」

　　〔三〕○鐸按：漢書朱博傳：「皆知喜、武前已蒙恩詔決事，更三赦。」師古註：「又經三赦也。」更、經一聲之轉。

　　〔四〕漢時有劇縣、平縣之目，見後漢書安帝紀永初元年。　　〔五〕「其」舊作「者」，據何本改。　　〔六〕說苑政理篇云：「刑者，懲惡而禁後者也。」

　　〔七〕史記秦始皇紀云：「欲以興太平。」漢書路溫舒傳云：「太平之風，可興於世。」　　又貞絜寡婦，或男女備具，財貨富饒〔一〕，欲守一醮之禮〔二〕，成同穴之義〔三〕，執節堅固〔四〕，齊懷必死〔五〕，終無更許之慮〔六〕。遭值不仁世叔〔七〕，無義兄弟，或利其娉幣〔八〕，或貪其財賄〔九〕，或私其兒子，則強中欺嫁〔一０〕，處〔一一〕迫脅遣送，人〔一二〕有自縊房中，飲藥車上〔一三〕，絕命喪軀，孤捐童孩。此猶迫脅人命自殺也〔一四〕。

　　〔一〕漢書地理志云：「民以富饒。」

　　〔二〕禮記郊特牲云：「壹與之齊，終身不改，故夫死不嫁。」鄭註：『齊，謂共牢而食，同尊卑也。「齊」或為「醮」。』列女傳蔡人之妻曰：「適人之道，一與之醮，終身不改」。宋鮑女宗云：「婦人一醮不改。」陳寡孝婦傳頌同。

　　〔三〕詩大車云：「死則同穴。」

　　〔四〕列女傳齊孝孟姬頌云：「孟姬好禮，執節甚公。」漢書賈捐之傳云：「守道堅固，執義不回。」

　　〔五〕列女傳節義傳序云：「惟若節義，必死無二。」召南申女傳云：「守節持義，必死不往。」

　　〔六〕列女傳息君夫人云：「人生要一死而已，終不以身更貳醮。」

　　〔七〕爾雅釋親云：「父之晜弟，先生為世父，後生為叔父。」

　　〔八〕漢書陳平傳云：「平貧，乃假貸幣以聘。」「聘」與「娉」同。

　　〔九〕淮南子覽冥訓高誘注云：「齊之寡婦無子，不嫁，事姑謹敬。姑無男有女。女利母財，令母嫁婦。婦益不肯。」正此類也。詩氓云：「以爾車來，以我賄遷。」毛傳：「賄，財；遷，徙也。」鄭箋：「徑以女車來迎我，我以所有財遷徙就女也。」貪其財賄，奪之使不得遷矣。

　　〔一０〕桓九年紀季姜歸於京師，穀梁傳云：「為之中者歸之也。」范寧註：「中，謂關與婚事。」

　　〔一一〕○鐸按：「處」疑當作「遽」。

　　〔一二〕○鐸按：「人」即「婦人」，故下文或言「人」，或言「婦人」。

　　〔一三〕莊卅二年公羊傳云：「季子和藥而飲之。」

　　〔一四〕「命」當為「令」。漢書景十三王傳云：「河間王元迫脅凡七人，令自殺。」又云：「趙王元迫脅自殺者，凡十六人。」

　　或後夫多設人客，威力脅載，守將抱執〔一〕，連日乃緩，與強掠人為妻無異〔二〕。婦人軟弱〔三〕，猥為眾強所扶與執迫〔四〕，幽阨連日，後雖欲復修本志，嬰絹〔五〕吞藥〔六〕。

　　〔一〕說文云：「●，扶也。」「將」即「●」字。漢書外戚傳孝景王皇后傳云：「女逃匿，扶將出拜。」後漢書列女陰瑜妻傳云：「扶抱載之。」

　　〔二〕史記陳丞相世家云：「曾孫何坐略人妻。」「掠」與「略」同。方言云：「略，強取也。」

　　〔三〕廣韻云：『Q，柔也。「軟」俗。』史記貨殖傳云：「妻子軟弱。」按Q、軟蓋「●」之別體。說文云：「●，弱也。」漢書王尊傳又作「耎弱」。　　〔四〕○鐸按：「與」疑「舁」，說文：「舁，共舉也。」

　　〔五〕漢書司馬遷傳云：「嬰金鐵受辱」，顏師古註：「嬰，繞也。」史記秦始皇紀後班固論云：「素車嬰組。」「嬰絹」猶「嬰組」，即上雲「自縊」也。

　　〔六〕下有脫文。何本增「晚矣」二字，大誤。 

　　無慢制而成天下者〔二〕，三皇也；畫則像而化四表者，五帝也；明法禁而和海內者，三王也〔三〕。行賞罰而齊萬民者，治國也；君立法而下不行者，亂國也；臣作政而君不制者，亡國也〔四〕。　　〔一〕○鐸按：衰制，謂衰世之制。上古任德，中古用刑，其所以如此者，世衰則不可純任德教也。俗儒不知通變，故節信辭而辟之。

　　〔二〕王先生云：『「慢」疑「憲」，形近之誤」。』

　　〔三〕白虎通五刑篇云：『聖人治天下，必有刑罰何？所以佐德助治順天之度也。故懸爵賞者，示有所勸也；設刑罰者，明有所懼也。傳曰：「三皇無文，五帝畫像，三王明刑。」』襄廿九年公羊傳何休注引孔子曰：「三皇設言民不違，五帝畫像世順機，三王肉刑揆漸加，應世黠巧奸偽多。」疏云：「孝經說文。」○鐸按：此說本孝經鉤命決，引見周禮保氏疏。　　〔四〕管子明法篇云：「所謂治國者，主道明也；所謂亂國者，臣術勝也。」

　　是故民之所以不亂者，上有吏〔一〕；吏之所以無奸者，官有法〔二〕；法之所以順行者，國有君也；君之所以位尊者，身有義也。〔三〕義者君之政也，法者君之命也〔四〕。人君思正以出令，而貴賤賢愚莫得違也，則君位於上，而民氓治於下矣〔五〕。人君出令而貴臣驕吏弗順也，則君幾於弒，而民幾於亂矣〔六〕。

　　〔一〕○鐸按：管子明法篇云：「奉主法，治境內，使強不凌弱，眾不暴寡，萬民驩，盡其力而奉養其主，此吏之所以為功也。」賈子大政下篇云：「王者有易政而無易國，有易吏而無易民。故民之治亂在於吏，國之安危在於政。」　　〔二〕商子靳令篇云：「法平則吏無奸。」

　　〔三〕「義」下舊衍「身有」二字，無「也」字。商子君臣篇云：「古者未有君臣上下之時，民亂而不治。是以聖人列貴賤，制爵位，立名號，以別君臣上下之義。地廣民眾萬物多，故分五官而守之；民眾而奸邪生，故立法製為度量以禁之。是故有君臣之義，五官之分，法制之禁，不可不慎也。」

　　〔四〕按下文云：「法也者，先王之政也；令也者，己之命也。」此有脫誤。

　　〔五〕管子法法篇云：「政者，正也。正也者，所以正定萬物之命也。是故聖人精德立中以生正，明正以治國。故正者，所以止過而逮不及也。」任法篇云：「生法者君也，守法者臣也，法於法者民也。君臣上下貴賤皆從法，此謂大治。」

　　〔六〕商子君臣篇云：「處君位而令不行則危，五官分而無常則亂，法制設而私善行則民不畏刑。君尊則令行，官修則有常事，法制明則民畏刑。法制不明，而求民之行令也，不可得也。民不從令，而求君之尊也，雖堯、舜之智，不能以治。」

　　夫法令者，君之所以用其國也。君出令而不從，是與無君等〔一〕。主令不從則臣令行，國危矣〔二〕。

　　〔一〕藝文類聚五十四引申子云：「君之所以尊者令，令之不行，是無君也，故明君慎令。」

　　〔二〕尹文子大道篇云：「公法廢，私政行，亂國也。」御覽六百卅八引崔實政論云：「君以審令為明，臣以奉令為忠。故背制而行賞，謂之作福；背令而行罰，謂之作威。作威則人畏之，作福則人歸之。夫威福，人主之神器也。譬之操莫邪，執其柄，則人莫敢抗；失其柄，則還見害也。」

　　夫法令者，人君之銜轡棰策也〔一〕，而民者，君之輿馬也。若使人臣廢君法禁而施己政令，則是奪君之轡策，而己獨御之也。愚君闇主〔二〕托坐於左，而奸臣逆道〔三〕執轡於右，此齊騶馬繻所以沈胡公於具水〔四〕，宋羊叔牂所以弊華元於鄭師〔五〕，而莫之能御也〔六〕。是故陳恆執簡公於徐州〔七〕，李兌害主父於沙丘〔八〕，皆以其毒素奪君之轡策也〔九〕。文言故曰：「臣弒其君，子弒其父，非一朝一夕之故也，其所由來者漸矣，由變之不蚤變也〔一０〕。」是故妄違法之吏，妄造令之臣，不可不誅也。

　　〔一〕淮南子主術訓云：「法律度量者，人主之所以執下，釋之而不用，是猶無轡銜而馳也。」

　　〔二〕荀子臣道篇云：「闇主惑君。」

　　〔三〕史記李斯傳云：「兼行田常、子罕之逆道。」

　　〔四〕「繻」舊作「傳」。楚語云：「昔齊騶馬繻以胡公入於貝水。」古書「需」字多作「●」，與「專」相似。「貝水」水經注巨洋水篇引國語作「具水」，云：「袁宏謂之巨昧，王韶之以為巨蔑，亦或曰朐瀰，皆一水也，而廣其目焉。」元和夏孝廉文燾云：「具、巨、朐聲相近。」則作「具」是也。○鐸按：具、貝形近多相亂，「具水」之訛為「貝水」，猶集韻「蜀人謂平川為

」，今俗作「埧」是也。

　　〔五〕宣二年左傳。按僖十年傳：「敝於韓」，杜註：「敝，敗也。」「弊」與「敝」同。○鐸按：此以叔牂為羊斟字，與杜注合。　　〔六〕楚語云：「遭世之亂，而莫之能御也。」韋昭註：「御，止。」「御」與「御」同。○鐸按：「抵禦」字正當作「御」。

　　〔七〕哀十四年左傳作「舒州」。○鐸按：徐、舒古同聲而通用。陳恆即田常，注見明闇篇。

　　〔八〕楚策：『孫子曰：「李兌用趙，餓主父於沙丘。」』事詳史記趙世家。

　　〔九〕「毒」字衍，即「素」之駁文。○鐸按：毒、蓄古音同部，例得借用，老子：「亭之毒之」，以「毒」為「蓄」，即其證。「毒」字義自可通，蓋非衍。　　〔一０〕王易「故」下無「也」字，「蚤變」作「早辨」，古字並通用。「由變」之「變」舊作「辯」，蓋後人以王本改之。○鐸按：荀本亦作「由變」，宋翔鳳周易考異云：『作「變」者，乃荀氏讀正之字，故不與諸家古文同。』李富孫易經異文釋亦謂「辯、變義通，荀隨義異字。」　　議者必將以為刑殺當不用，而德化可獨任〔一〕。此非變通者之論也，非叔世者之言也〔二〕。夫上聖不過堯、舜，而放四子〔三〕，盛德不過文、武，而赫斯怒〔四〕。詩云：「君子如怒，亂庶遄沮；君子如祉，亂庶遄已〔五〕。」是故君子之有喜怒也，蓋〔六〕以止亂也〔七〕。故有以誅止殺，以刑御殘〔八〕。

　　〔一〕漢書董仲舒傳云：「天道之大者在陰陽，陽為德，陰為刑，刑主殺而德主生。是故陽常居大夏，而以生育養長為事，陰常居大冬，而積於空虛不用之處，以此見天之任德不任刑也。王者承天意以從事，故任德教而不任刑。刑者不可任以治世，猶陰之不可任以成歲也。」

　　〔二〕「變通」注見述赦篇。王先生云：『「叔」當作「救」，昭六年左傳子產曰：「吾以救世也。」』繼培按：漢書元帝紀云：『見宣帝所用多文法吏，以刑名繩下，嘗侍燕，從容言：「陛下持刑太深，宜用儒生。」宣帝作色曰：「漢家自有制度，本以霸、王道雜之，奈何純任德教，用周政乎？且俗儒不達時宜，好是古非今，使人眩於名實，不知所守，何足委任！」』此文意與彼同。

　　〔三〕書堯典。

　　〔四〕詩皇矣。○鐸按：大雅皇矣「王赫斯怒」，「王」指文王。此言文、武，兼用孟子文義，梁惠王下篇：「文王一怒而安天下之民，而武王亦一怒而安天下之民」是也。

　　〔五〕巧言。

　　〔六〕「蓋」舊作「善」。

　　〔七〕○鐸按：宣十七年左傳范武子召文子曰：『吾聞之，喜怒以類者鮮，易者實多。詩曰：「君子如怒，亂庶遄沮；君子如祉，亂庶遄已。」君子之喜怒，以已亂也。』此文本之。

　　〔八〕商子畫策篇云：「以殺去殺，雖殺可也；以刑去刑，雖重刑可也。」

　　且夫治世者若登丘矣，必先躡其卑者，然後乃得履其高〔一〕。是故先致治國，然後三王之政乃可施也；道齊三王，然後五帝之化乃可行也；道齊五帝，然後三皇之道乃可從也。

　　〔一〕禮記中庸云：「譬如登高必自卑。」

　　且夫法也者，先王之政也；令也者，己之命也〔一〕。先王之政所以與〔二〕眾共也，己之命所以獨制人也〔三〕，君誠能授法而時貸之，布令而必行之，則群臣百吏莫敢不悉心從己令矣〔四〕。己令無違，則法禁必行矣。故政令必行，憲禁必從，而國不治者，未嘗有也。此一弛一張，以今行古，以輕重尊卑之術也〔五〕。

　　〔一〕呂氏春秋圜道篇云：「令者，人主之所以為命也。」

　　〔二〕「與」字舊脫。

　　〔三〕呂氏春秋處方篇云：「法也者，眾之所同也。」商子修權篇云：「法者，君臣之所共操也。權者，君之所獨制也。」

　　〔四〕漢書成帝紀建始四年詔曰：「公卿大夫，其勉悉心。」顏師古註：「悉，盡也。」

　　〔五〕管子重令篇云：「凡君國之重器，莫重於令。令重則君尊，君尊則國安；令輕則君卑，君卑則國危。故安國在乎尊君，尊君在乎行令，行令在乎嚴罰。罰嚴令行，則百吏皆恐；罰不嚴，令不行，則百吏皆喜。故明君察於治民之本，本莫要於令。故曰：虧令者死，益令者死，不行令者死，留令者死，不從令者死。五者死而無赦，惟令是視，故曰令重而下恐。」禮記雜記：『孔子曰：「一弛一張，文、武之道也。」』 

　　太古之民，淳厚惇樸，上聖撫之，恬澹無為〔二〕，體道履德，簡刑薄威，不殺不誅，而民自化，此德之上也。德稍弊薄〔三〕，邪心孳生，次聖繼之，觀民設教〔四〕，作〔五〕為誅賞，以威勸之，既作五兵，又為之憲，以正厲之〔六〕。詩云：「修爾輿馬，弓矢戈兵，用戒作則，用逖蠻方〔七〕。」故曰：兵之設也久矣〔八〕。涉歷五代，以迄於今〔九〕，國未嘗不以德昌而以兵強也〔一０〕。

　　〔一〕○鐸按：西羌之亂，與後漢相終始，而其橫湧旁決，莫劇於安、順之時。所以然者，士無死敵之勇，將無合變之奇，故雖烏合獸聚，猝發而不能制。節信有激而言，非徒議兵已也。此以下三篇皆論邊事，當參合觀之。　　〔二〕素問陰陽應像大論云：「聖人為無為之事，樂恬憺之能。」按說文恬、憺並訓「安」，「澹」則「憺」之假借，亦作「淡」，莊子胠篋篇云：「恬淡無為。」

　　〔三〕○鐸按：「德」疑當作「後」，涉上「德」字而誤。班祿篇云：「太古之時，烝黎初載，未有上下，而自順序，天未事焉，君未設焉。後稍矯虔，或相陵虐，侵漁不止。」此節文勢正與彼同。

　　〔四〕易觀象詞。○鐸按：已見浮侈、述赦篇。　　〔五〕「作」舊作「坐」。古「●」字與「坐」相近。○鐸按：此俗音訛。　　〔六〕商子更法篇云：「伏羲、神農教而不誅，黃帝、堯、舜誅而不怒。及至文、武，各當時而立法，因事而制禮。禮法以時而定，制令各順其宜，兵甲器備，各便其用。」

　　〔七〕抑。今詩「輿」作「車」，「戈」作「戎」，「作則」作「戎作」，「逖」作「X」。按說文云：「X，古文逖。」○鐸按：此所引乃魯詩，故文義並與毛詩不同，說見陳喬樅魯詩遺說考十七。

　　〔八〕襄廿七年左傳。　　〔九〕「迄」治要作「迨」。　　〔一０〕史記自序序律書云：「非兵不強，非德不昌。」

　　今兵巧之械〔一〕，盈乎府庫〔二〕，孫、吳之言，聒乎將耳，〔三〕然諸將用之，進戰則兵敗，退守則城亡〔四〕。是何也哉？曰：彼此之情，不聞乎主上，勝負之數，不明乎將心〔五〕，士卒進無利而自退無畏〔六〕，此所以然也。

　　〔一〕史記律書云：「其於兵械尤所重」，正義云：「內成曰器，外成曰械。械謂弓、矢、殳、矛、戈、戟。」漢書藝文志論兵書云：「技巧者，習手足，便器械，積機關，以立攻守之勝者也。」　　〔二〕禮記樂記云：「車甲釁而藏之府庫。」曲禮云：「在府言府，在庫言庫。」鄭註：「庫，謂車馬兵甲之處也。」月令云：「審五庫之量。」御覽一百九十一引蔡邕月令章句云：「五庫者，一曰車庫，二曰兵庫。」淮南子時則訓云：「七月官庫。」高誘註：「庫，兵府也。」說文云：「庫，兵車藏也。」

　　〔三〕韓非子五蠹篇云：「境內皆言兵，藏孫、吳之書者家有之。」漢書藝文志兵家：「吳孫子兵法八十二篇，吳起四十八篇。」說文云：「聒，讙語也。」一切經音義廿引蒼頡篇云：「擾亂耳孔也。」

　　〔四〕韓非子五蠹篇云：「出兵則軍敗，退守則城拔。」　　〔五〕孫子謀攻篇云：「知彼知己，百戰不殆。」始計篇云：「主孰有道？將孰有能？天地孰得？法令孰行？兵眾孰強？士卒孰練？賞罰孰明？吾以此知勝負矣。」商子戰法篇云：「兵起而程敵，政不若者勿與戰，食不若者勿與久，敵眾勿為客，敵盡不如，擊之勿疑。故曰：兵大律在謹，論敵察眾，則勝負可先知也。」六韜兵征篇：『太公曰：「勝負之徵，精神先見，明將察之。」』

　　〔六〕治要無「自」字。按晉語梁由靡論慶鄭云：「不聞命而擅進退，犯政也。」又云：「戰而自退，後不可用。」此「自退」之證。或云：「自」即「而」之駁文，贊學篇亦以「而」為「自」。○鐸按：退而無畏，則為擅退甚明，「自」字贅，故魏徵刪之。　　夫服重上阪〔一〕，出馳千里〔二〕，馬之禍也。然節馬〔三〕樂之者，以王良足為盡力也〔四〕。先登陷陣，赴死嚴敵，民之禍也。然節士樂之者，以明君可為效死也〔五〕。凡人所以肯赴死亡而不辭者〔六〕，非為趨利，則因以避害也〔七〕。無賢鄙愚智皆然，顧其所利害有異爾。不利顯名，則利厚賞也〔八〕；不避恥辱〔九〕，則避禍亂也。非此〔一０〕四者，雖聖王不能以要其臣，慈父不能以必其子〔一一〕。明主深知之，故崇利顯害以與下市〔一二〕，使親疏貴賤賢鄙愚智，皆必順我令乃得其欲〔一三〕，是以一旦軍鼓雷震，旌旗並發〔一四〕，士皆奮激，競於死敵者，豈其情厭久生，而樂害死哉〔一五〕？乃義士且以徼其名〔一六〕，貪夫且以求其賞爾。〔一七〕

　　〔一〕「阪」治要作「

」，誤。楚策：『汗明曰：「夫驥之齒至矣，服鹽車而上太行，中阪遷延，負轅不能上。」』漢書晁錯傳云：「上下山阪，出入溪澗，中國之馬弗與也。」

　　〔二〕莊子秋水篇云：「騏驥驊騮，一日而馳千里。」「出馳」治要作「步驟」。按荀子哀公篇云：「步驟馳騁。」

　　〔三〕「節馬」治要作「騏驥」。王先生云：『「節馬」當是「良馬」，涉下「節士」而誤。』〔四〕「以王良」治要作「以御者良」。按「王良」疑當作「良工」。呂氏春秋知士篇云：「今有千里之馬於此，非得良工，猶若弗取。良工之與馬也相得，則然後成。譬之若枹之與鼓。夫士亦有千里，高節死義，此士之千里也。能使士行千里者，其惟賢者也。」○鐸按：王良識馬，故馬樂為盡力，猶明君愛士，故士樂為效死。此義出楚策。論衡狀留篇本之云：「驥曾以引鹽車矣，垂頭汗落，行不能進。伯樂顧之，王良御之，空身輕馳，故有千里之名。」此言王良，猶楚策言伯樂，而論衡二人並舉也。治要「御者良」，衍「者」字，淮南子覽冥訓高註：「王良，晉大夫郵無恤子良也，所謂御良也。」是王良亦稱御良之證。新語術事亦云：「馬為御者良。」　　〔五〕史記貨殖傳云：「壯士在軍，攻城先登，陷陣卻敵，斬將搴旗，前蒙矢石，不避湯火之難者，為重賞使也。」韓詩外傳十：『卞莊子曰：「節士不以辱生。」』楚策：『張儀曰：「法令既明，士卒安難樂死。」』　　〔六〕「者」字舊脫，據治要補。

　　〔七〕管子明法解云：「人臣之行理奉命者，非以愛主也，且以就利而避害也。」

　　〔八〕「賞」當作「實」。史記魯仲連傳云：「此兩計者，顯名厚實也。」下文亦云「榮名厚實」。

　　〔九〕「恥」舊作「聖」，據程本改。

　　〔一０〕「此」字舊脫，據治要補。　　〔一一〕管子形勢解云：「民之所以守戰至死而不衰者，上之所以加施於民者厚也。故上施厚，則民之報上亦厚；上施薄，則民之報上亦薄。故薄施而厚責，君不能得之於臣，父不能得之於子。」

　　〔一二〕韓非子難一云：「臣盡死力以與君市，君垂爵祿以與臣市。君臣之際，非父子之親也，計數之所出也。」說苑復恩篇云：「君臣相與，以市道接。君懸祿以待之，臣竭力以報之。逮臣有不測之功，則主加之以重賞。如主有超異之恩，則臣必死以復之。」

　　〔一三〕商子賞刑篇云：「所謂壹賞者，利祿官爵，摶出於兵，無有異施也。夫故知愚貴賤勇怯賢不肖，皆知盡其胸臆之知，竭其股肱之力，出死而為上用也。

　　〔一四〕說苑指武篇：『子路曰：「鐘鼓之音，上聞於天，旌旗翩翻，下蟠於地，由且舉兵而擊之。」』呂氏春秋期賢篇云：「野人之用兵也，鼓聲則似雷。」

　　〔一五〕史記司馬相如傳喻巴蜀檄云：「人懷怒心，如報私讎，彼豈樂死惡生，非編列之民，而與巴蜀異主哉？」「害」治要作「空」。按作「空」是也。史記仲尼弟子列傳：『子羔謂子路曰：「出公去矣，而門已閉，子可還矣，毋空受其禍。」』漢書高帝紀：「項伯夜馳見張良，具告其實，欲與俱去，毋特俱死。」蘇林曰：「特，但也。」顏師古曰：「但，空也。空死而無成名。」

　　〔一六〕「徼」舊作「激」，據治要改。「徼」與下「求」字同義。說苑談叢篇云：「人激於名，不毀為聲。」「激」言「於」，不言「其」。漢書揚雄傳云：「不修廉隅，以徼名當世。」顏師古註：『徼，要也。字或作「激」，激，發也。』按「激」亦字誤，顏說非也。

　　〔一七〕淮南子兵略訓云：「夫人之所樂者，生也，而所憎者，死也。然而高城深池，矢石若雨，平原廣澤，白刃交接，而卒爭先合者，彼非輕死而樂傷也，謂其賞信而罰明也。」

　　今吏從軍敗沒死公事者，以十萬數，上不聞弔唁嗟嘆之榮名，下又無祿賞之厚實〔一〕，節士無所勸慕，庸夫無所貪利〔二〕。此其所以人懷沮解〔三〕，不肯復死者〔四〕也。

　　〔一〕商子壹言篇云：「民之從事死制也，以上之設榮名，置賞罰之明也。」管子權修篇云：「將用民力者，則祿賞不可不重也。」

　　〔二〕韓非子六反篇云：「厚賞者，非獨賞功也，又勸一國。受賞者甘利，未賞者慕業，是報一人之功，而勸境內之眾也。欲治者何疑於厚賞？」　　〔三〕「解」舊作「懈」，據治要改。鹽鐵論擊之篇云：「西域迫近胡寇，沮心內解，必為巨患。」漢書趙充國傳云：「欲沮解之」，顏師古註：「沮，壞也。欲壞其計，令解散之。」○鐸按：「沮解」即「沮懈」，倒之則為「懈沮」，後漢書龐參傳永初元年上書曰：「蓄精銳，乘懈沮。」是其例。治要作「阻解」，二字皆借。

　　〔四〕「者」字據治要補。○鐸按：「復」疑「赴」，上文「赴死嚴敵」，又「肯赴死亡」，皆其比也。

　　軍起以來，暴師五年〔一〕，典兵之吏，將以〔二〕千數，大小之戰，歲十百合〔三〕，而希有功。歷察其敗，無他故焉，皆將不明於〔四〕變勢，而士不勸於死敵也〔五〕。其士之不能死也〔六〕，乃其將不能效也，言賞則不與，言罰則不行〔七〕，士進有獨死之禍，退蒙眾生之福。此其〔八〕所以臨陣亡戰〔九〕，而競思奔北者也〔一０〕。

　　〔一〕史記蒙恬傳云：「暴師於外十餘年。」　　〔二〕「以」舊作「下」，據治要改。

　　〔三〕漢書高帝紀云：「旦日合戰。」蕭何傳云：「多者百餘戰，少者數十合。」

　　〔四〕「於」字據治要補。

　　〔五〕孫子地形篇云：「將不能料敵，以少合眾，以弱擊強，兵無選鋒，曰北。」六韜奇兵篇云：「將不明，則三軍大傾。」管子法法篇云：「民不勸勉，不行制，不死節，則戰不勝而守不固。」兵法篇云：「賞罰明，則勇士勸也。」

　　〔六〕○鐸按：「也」猶「者」，訓見經傳釋詞卷四。或曰：「其」猶「豈」，「也」同「邪」。

　　〔七〕「效」當作「故」。韓非子初見秦篇云：「白刃在前，斧鑕在後，而卻走不能死也，非其士民不能死也，上不能故也，言賞則不與，言罰則不行，賞罰不信，故士民不死也。」又難二云：『趙簡子圍衛之郛郭，鼓之而士不起。簡子投枹曰：「烏乎！吾之士數弊也。」行人燭過免胄而對曰：「臣聞之，亦有君之不能耳，士無弊者。」』

　　〔八〕「其」字據治要補。

　　〔九〕○鐸按：「亡」與「忘」同，治要正作「忘」。

　　〔一０〕鄧析子無厚篇云：「御軍陣而奔北。」

　　孫子曰：「將者，智也，仁也，敬也，信也，勇也，嚴也〔一〕。」是故智以折敵〔二〕，仁以附眾〔三〕，敬以招賢，信以必賞，勇以益氣，嚴以一令。故折敵則能合變，眾附愛則思力戰，賢智集則英謀得〔四〕，賞罰必則士盡力，勇氣益則兵勢自倍，威令一則惟將所使。必有此六者，乃可折衝擒敵〔五〕，輔主安民。　　〔一〕孫子始計篇云：「將者，智，信，仁，勇，嚴也。」魏武帝註：「將宜五德備。」此益以「敬」，蓋所見本異。　　〔二〕「折」疑「料」之誤。史記白起傳論云：「料敵合變」。○鐸按：作「料」是也。孫子何延錫註：「非智不可以料敵應機。」蓋本此。　　〔三〕史記司馬穰苴傳云：「文能附眾，武能威敵。」

　　〔四〕「英」程本作「陰」。按「英」疑「策」之誤。詩兔罝鄭箋云：「此兔罝之人，於行攻伐，可用為策謀之臣，使之慮無，亦言賢也。」○鐸按：「陰謀」見史記陳丞相世家，「英」字蓋俗音訛。　　〔五〕大戴禮王言篇云：「明王之守也，必折衝乎千里之外。」

　　前羌始反時〔一〕，將帥以定令之群〔二〕，借富厚之蓄〔三〕，據列城而氣〔四〕利勢，權十萬之眾〔五〕，將勇傑之士，以誅草創新叛散亂之弱虜〔六〕，擊自至之小寇，不能擒滅，輒為所敗，令遂雲烝〔七〕起，合從連橫〔八〕，掃滌並、涼〔九〕，內犯司隸，東寇趙、魏〔一０〕，西鈔蜀、漢〔一一〕，五州殘破，六郡削跡。〔一二〕此非天之災，長吏過爾〔一三〕。

　　〔一〕先零羌滇零以永初元年為寇，明年自稱天子。六年，滇零死，子零昌復襲偽號，至元初四年，為任尚客刺死，隴右始平。詳後漢書安帝紀及西羌傳。

　　〔二〕管子霸形篇云：「朝定令於百吏。」王先生云：『「群」字是「郡」字之誤。』○俞樾云：『「定令」當作「守令」。下文引「孫子曰：將者，民之司命，而國家安危之主也。是故諸有寇之郡，太守令長不可以不曉兵。」又曰：「是故選諸有兵之長吏，宜踔躒豪厚，越取幽奇，材明權變，任將帥者。」然則此篇所謂勸將，即指郡縣之守令而言，非命將出師之謂也。汪以管子說之，未得其旨。』○鐸按：俞說「定令」當作「守令」是也。而不駁王說，則亦以「群」當為「郡」，而訓「之」為「往」。然羌反以前，諸郡已有守令，及永初元年，先零羌叛，遣車騎將軍鄧騭、征西校尉任尚等討之，明非此時始以將帥兼為守令而往郡也。「守令之群」，猶班固封燕然山銘「侯王君長之群」，謂其人之眾也。「以守令之群」者，「以」猶「率領」。僖四年左傳：「齊侯以諸侯之師侵蔡」，史記齊世家作「齊桓公率諸侯伐蔡」，是介詞「以」字表率領之證。「以守令之群」，與「借富厚之蓄」，兩文相對。如王說，則句法不一律矣。

　　〔三〕史記遊俠傳序云：「借於有土卿相之富厚。」

　　〔四〕當作「處」。

　　〔五〕下篇云：「諸郡皆據列城而擁大眾」，或疑「權」為「擁」之誤。按史記呂后紀：『灌嬰曰：「諸呂權兵關中。」』易林益之臨：「帶季、兒良，明知權兵。」權兵，言執兵柄。史記袁盎傳：「絳侯為太尉，主兵柄」，是其義矣。本書潛嘆篇：「權噬賢之狗」，義與此同。　　〔六〕漢書終軍傳云：「萬事草創。」後漢書隗囂傳章懷註：「草創，謂始造也。」○鐸按：此「草創」與「散亂」連言，則非論語「裨諶草創」之義。此語本書凡三見：實邊篇云：「草創新起」，邊議篇云：「草創散亂」（舊誤作「草食」，說詳彼）。以聲求之，蓋猶「草蔡」也。說文：「豐，艹蔡也。象艹生之散亂也。」字亦作「草竊」。書微子：「好草竊奸宄」，俞氏群經平議讀「竊」為「蔡」是也。草創、草蔡、草竊並雙聲相轉，皆無組織、無紀律之謂。汪以「始造」說之，非其義矣。

　　〔七〕「烝」下脫一字。

　　〔八〕漢書刑法志云：「合從連衡，轉相攻伐。」顏師古註：「衡，橫也。戰國時，齊、楚、韓、魏、燕、趙為從，秦國為橫。」

　　〔九〕「涼」舊作「源」，據下篇改。後漢書隗囂傳討王莽檄云：「緣邊之郡，江海之瀕，滌地無類。」章懷註：「滌，蕩也。蕩地無遺類也。」

　　〔一０〕續漢書郡國志，趙國魏郡屬冀州。

　　〔一一〕郡國志，蜀郡漢中屬益州。後漢書循吏王渙傳章懷註：「鈔，掠也。」一切經音義二引通俗文云：「遮取謂之抄掠。」「抄」與「鈔」同。

　　〔一二〕漢書趙充國傳云：「六郡良家子」，服虔曰：「金城、隴西、天水、安定、北地、上郡是也。」按天水，後漢明帝永平十七年更名漢陽。郡國志，金城、隴西、漢陽、安定、北地屬涼州，上郡屬并州。

　　〔一三〕「非」舊作「亦」，據下文改。孫子地形篇云：「兵有走者，有弛者，有陷者，有崩者，有亂者，有北者。凡此六者，非天地之災，將之過也。」越絕書計倪內經：『計倪曰：「與人同時而戰，獨受天之殃，未必天之罪也，亦在其將。」』

　　孫子曰：「將者，民之司命，而國家安危之主也〔一〕。」是故諸有寇之郡，太守令長不可以不曉兵。今觀諸將〔二〕，既無斷敵合變之奇〔三〕，復無明賞必罰之信，然其士民又甚貧困，器械不簡習〔四〕，將恩不素結〔五〕，卒〔六〕然有急，則吏以暴發虐其士，士以所拙〔七〕遇敵巧。此為將〔八〕吏驅怨以御讎〔九〕，士卒縛手以待寇也〔一０〕。

　　〔一〕孫子作戰篇文。舊脫「家」字，據孫子補。　　〔二〕「將」謂郡守。漢書酷吏嚴延年傳顏師古注云：「謂郡守為郡將者，以其兼領武事也。」

　　〔三〕「斷」治要作「料」。按史記白起傳論云：「白起料敵合變，出奇無窮。」料、斷義相近，古亦通用。史記韓信傳云：「大王自料，勇悍仁強，孰與項王？」新序善謀篇作「自斷」。又新序雜事一宋玉對楚王問：「豈能與之斷天地之高？」文選「斷」亦作「料」。○鐸按：此當從治要作「料敵」，「斷」字俗書作「●」，故與「料」字相亂。

　　〔四〕吳語云：「申胥、華登，簡服吳國之士於甲兵。」韋昭註：「簡，習也。」

　　〔五〕史記淮陰侯傳云：「信非得素拊循士大夫也，此所謂驅市人而戰之。」

　　〔六〕「卒」，讀為「猝」。

　　〔七〕「拙」治要作「屈」。○鐸按：拙、巧對舉，作「屈」者借字。

　　〔八〕「將」字據治要補。

　　〔九〕漢書晁錯傳云：「其與秦之行怨民，相去遠矣。」顏師古註：「言發怨恨之人，使行戍也。」　　〔一０〕淮南子說山訓云：「縛手走，不能疾。」

　　夫將不能勸其士，士不能用其兵，此二者與無兵等〔一〕。無士無兵，而欲合戰，其敗負也，理數也然〔二〕。故曰：其敗者，非天之所災，將之過也。　　〔一〕六韜軍略篇云：「凡帥師將軍，慮不先設，器械不備，教不精信，士卒不習，若此不可以為王者之兵也。」漢書晁錯傳云：「士不選練，卒不服習，起居不精，動靜不集，趨利弗及，避難不畢，前擊後解，與金鼓之音相失，此不習勒卒之過也，百不當十。兵不完利，與空手同；甲不堅密，與袒裼同；弩不可以及遠，與短兵同；射不能中，與亡矢同；中不能入，與亡鏃同。此將不省兵之禍也，五不當一。故兵法曰：器械不利，以其卒予敵也；卒不可用，以其將予敵也；將不知兵，以其主予敵也；君不擇將，以其國予敵也。」　　〔二〕舊作「治數也」，據治要改、補。管子兵法篇云：「治眾有數，勝敵有理。察數而知理。」○鐸按：「然」字當屬下讀。「然故」，「是故」也。說詳經傳釋詞卷七。

　　饒士處世〔一〕，但患無典爾〔二〕。故苟有土地，百姓可富也；苟有市列，商賈可來也；苟有士民，國家可強也；苟有法令，奸邪可禁也〔三〕。夫國不可從外治，兵不可從中御〔四〕。郡縣長吏，幸得兼此數者之斷已，而〔五〕不能以稱明詔安民氓哉〔六〕，此亦陪克闒茸〔七〕，無裡之爾〔八〕。

　　〔一〕「饒士」謂士之才德優饒者。

　　〔二〕「典」司也。

　　〔三〕商子錯法篇云：「古之明君，錯法而民無邪，舉事而材自練，賞行而兵強。」又云：「苟有道里，地足容身，士民可致也；苟容市井，財貨可聚也。有土者不可以言貧，有民者不可以言弱。」漢書食貨志云：「今弘羊令吏坐市列」，顏師古註：「市列謂市肆。」

　　〔四〕六韜立將篇云：「國不可從外治，軍不可從中御。」白虎通三軍篇云：「大夫將兵出，不從中御者，欲盛其威，使士卒一意繫心也。」○鐸按：語亦見淮南子兵略篇。　　〔五〕「之」舊作「丈」，又重「而」字，據程本刪、改。

　　〔六〕漢舊儀云：『御史大夫敕上計丞長史曰：「詔書數下，佈告郡國。臣下承宣無狀，多不究，百姓不蒙恩被化。守丞長史到郡，與二千石同力，為民興利除害，務有以安之，稱詔書。」』漢書晁錯傳云：「甚不稱明詔求賢之意。」○鐸按：此「哉」字乃語已詞，非嘆詞、疑詞。　　〔七〕詩蕩云：「曾是掊克。」按敘錄亦作「掊」。「闒茸」見賢難篇。○鐸按：漢人引蕩詩多作「倍克」，與毛詩定本同。陪、倍古字通。敘錄「掊」字或後人據今詩改。

　　〔八〕「裡」當作「俚」，「之」下脫一字。漢書季布欒布田叔傳贊云：「其畫無俚之至耳。」晉灼曰：『揚雄方言曰：「俚，聊也。」許慎曰：「賴也。」此為其計畫無所聊賴。』

　　夫世有非常之人，然後定非常之事，必道〔一〕非常之失，然後見〔二〕。是故選諸有兵之長吏，宜踔躒豪厚，越取幽奇〔三〕，材明權變，任將帥者〔四〕。不可苟惟〔五〕基序，或阿親戚〔六〕，使〔七〕典兵官〔八〕。此所謂以其國與敵者也〔九〕。

　　〔一〕「道」疑「遇」。○鐸按：道，由也。字蓋不誤。

　　〔二〕「見」下脫四字。史記司馬相如傳云：「蓋世必有非常之人，然後有非常之事，有非常之事，然後有非常之功。」此文當同之。

　　〔三〕漢書孔光傳云：「竊見國家故事，尚書以久次轉遷，非有踔絕之能，不相踰越。」顏師古註：「踔，高遠也。」「踔躒」猶言「踔絕」。後漢書班彪後固傳西都賦云：「逴犖諸夏。」典引云：「卓犖乎方州。」文苑禰衡傳：「英才卓礫。」並與「踔躒」同。說苑談叢篇云：「德以純厚故能豪。」按「越取」謂不次擢用。漢書東方朔傳云：「武帝初即位，征天下舉方正賢良文學材力之士，待以不次之位。」顏師古註：「不拘常次，言超擢之。」後漢書安帝紀永初二年詔云：「二千石長吏，明以詔書，博衍幽隱。朕將親覽，待以不次。」是其義也。　　〔四〕後漢書南蠻傳：「永和時，日南、象林徼外蠻夷攻圍日南」，李固議亦云：「宜更選有勇略仁惠任將帥者，以為刺史太守。」

　　〔五〕「惟」疑「推」。○鐸按，惟、唯古字通。老子：「唯之與阿，相去幾何？」唯、阿並聽從之義，字本不誤。

　　〔六〕墨子兼愛下篇云：「勿有親戚弟兄之所阿。」漢書貢禹傳云：「不阿親戚。」

　　〔七〕舊作「便」。

　　〔八〕蓋謂鄧騭也。騭以車騎將軍討羌，戰敗，羌遂大盛，朝廷不能制，詔騭還師，以鄧太后故，拜騭為大將軍。見後漢書西羌傳。

　　〔九〕注見上。 

　　聖王之政，普覆兼愛，不私近密，不忽疏遠〔二〕，吉凶禍福，與民共之〔三〕，哀樂之情，恕以及人〔四〕，視民如赤子〔五〕，救禍如引手爛〔六〕。是以四海歡悅，俱相得用。

　　〔一〕○鐸按：上篇論羌虜坐大，其故在將不知兵。此篇則譏士大夫惟圖苟安，欲棄邊委寇。蓋內外無人，國將不國，此節信所以獨排惑議，思救邊民於水火者也。

　　〔二〕鹽鐵論地廣篇云：「王者包含並覆，普愛無私，不為近重施，不為遠遺恩。」

　　〔三〕「共」意林作「同」。易繫辭上傳云：「吉凶與民同患。」

　　〔四〕漢書杜周傳杜欽對策云：「克己就義，恕以及人。」

　　〔五〕漢書路溫舒傳云：「愛民如赤子。」按傳云：「文帝永思至德，以承天心，崇仁義，省刑罰，通關梁，一遠近，敬賢如大賓，愛民如赤子，內恕情之所安，而施之於海內。是以囹圄空虛，天下太平。」此節大恉本於彼。

　　〔六〕鹽鐵論刑德篇云：「有司治之，若救爛撲焦。」

　　往者羌虜背叛，始自涼、並，延及司隸，東禍趙、魏，西鈔蜀、漢，五州殘破，六郡削跡，周回千里，野無孑遺〔一〕，寇鈔禍害，晝夜不止，百姓滅沒，日月焦盡〔二〕。而內郡之士〔三〕不被殃者，咸雲當且放縱〔四〕，以待天時〔五〕。用意若此，豈人心哉〔六〕！

　　〔一〕詩云漢云：「靡有孑遺。」

　　〔二〕淮南子兵略訓云：「勇敢輕敵，疾若滅沒。」荀子議兵篇云：「若赴水火，入焉焦沒耳。」說文云：「●，火所傷也。或省作●。●，火余也。」「盡」與「●」同。詩桑柔：「具禍以燼」，鄭箋云：「災余曰燼。」釋文：『燼，本亦作「盡」。』

　　〔三〕漢書宣帝紀本始元年詔：「內郡國舉文學高第」，韋昭曰：「中國為內郡，緣邊有夷狄障塞者為外郡。」

　　〔四〕後漢書烏桓傳班彪上言：「烏桓天性輕黠，好為寇賊，若久放縱而無總領者，必復侵掠居人。」　　〔五〕越語：『范蠡曰：「天時不作，弗為人客。」韋昭註：「謂天時利害災變之應。」漢書趙充國傳宣帝敕讓充國云：「今五星出東方，中國大利，蠻夷大敗。太白出高，用兵深入，敢戰者吉，弗敢戰者凶。將軍急裝，因天時，誅不義，萬下必全。」後漢書王昌傳云：「展轉中山，來往燕、趙，以須天時。」章懷註：「須，待也。」』

　　〔六〕漢書宣帝紀地節四年詔曰：「何用心逆人道也？」　　前羌始反，公卿師尹咸欲捐棄涼州，卻保三輔〔一〕，朝廷不聽。後羌遂侵〔二〕，而論者多恨不從惑〔三〕議。余竊笑之，所謂媾亦悔，不媾亦有悔者爾〔四〕，未始識變之理。地〔五〕無邊，無邊亡國。是故失涼州，則三輔為邊；三輔內入，則弘農為邊；弘農內入，則洛陽為邊。推此以相況，雖盡東海猶有邊也〔六〕。今不厲武以誅虜〔七〕，選材以全境〔八〕，而雲邊不可守，欲先自割，示●寇敵，不亦惑乎〔九〕！

　　〔一〕漢書百官公卿表云：「右扶風與左馮翊、京兆尹是為三輔。」服虔曰：「皆治在長安中。」

　　〔二〕「侵」下有脫字。　　〔三〕「惑」疑「或」。○鐸按：諸大臣之議甚悖，自知者觀之，則為惑議，故竊笑之。「惑」字不誤。

　　〔四〕秦策云：『三國攻秦，秦王欲割河東而講。公子池曰：「講亦悔，不講亦悔。」』高誘註：「講，成也。」講、媾古字通。

　　〔五〕「地」下脫「不可」二字。

　　〔六〕後漢書龐參傳云：『永初元年，涼州先零種羌反叛，遣車騎將軍鄧騭討之。參上書曰：「萬里運糧，遠就羌戎，不若總兵養眾，以待其疲。車騎將軍騭宜且振旅，留征西校尉任尚使督涼州士民，轉居三輔。」四年，羌寇轉盛，兵費日廣，參奏記於鄧騭曰：「參前數言宜棄西域，乃為西州士大夫所笑，果破涼州，禍亂至今。善為國者，務懷其內，不求外利；務富其民，不貪廣土。三輔山原曠遠，民庶稀疏，故縣丘城。可居者多。今宜徙邊郡不能自存者入居諸陵，田戍故縣，孤城絕郡，以權徙之。」』又虞詡傳云：『永初四年，羌胡反亂，殘破並、涼。大將軍鄧騭以軍役方費，事不相贍，欲棄涼州，議者咸同。詡聞之，乃說李修曰：「先帝開拓土宇，劬勞後定，而今憚小費，舉而棄之。涼州既棄，即以三輔為塞；三輔為塞，則園陵單外。此不可之甚者也。」』節信所言與詡合。參傳「西州士大夫」蓋即指節信諸人。

　　〔七〕逸周書酆保解云：「靜兆厲武。」大武解云：「武厲以勇。」

　　〔八〕漢書王嘉傳云：「今之郡守重於古諸侯。往者致選賢材。」

　　〔九〕「示」字舊脫，孫侍御補。按說文：「●，弱也。」趙策：『虞卿曰：「坐而割地，自弱以強秦。」又云：「割地以和，是不亦大示天下弱乎？」』史記廉頗藺相如傳亦云：「王不行，示趙弱且怯也。」

　　昔樂毅以慱慱之小燕〔一〕，破滅強齊，威震天下，真可謂良將矣〔二〕。然即墨大夫以孤城獨守，六年不下，竟完其民。田單帥窮卒五千，擊走騎劫，復齊七十餘城，可謂善用兵矣〔三〕。圍聊、莒連年，終不能拔〔四〕。此皆以至強攻至弱，以上智圖下愚〔五〕，而猶不能克者何也？曰：攻常不足，而守恆有餘也〔六〕。前日諸郡，皆據列城而擁大眾。羌虜之智，非乃樂毅、田單也；郡縣之阨，未若聊、莒、即墨也。然皆不肯專心堅守〔七〕，而反強驅劫其民，捐棄倉庫，背城邑走〔八〕。由此觀之，非苦城乏糧也，但苦將不食爾。

　　〔一〕按齊策貂勃云：「安平君以惴惴之即墨，三里之城，五里之郭，敝卒七千，禽其司馬，而反千里之齊。」「慱慱」即「惴惴」之誤。莊子齊物論云：「小恐惴惴」，是其義已。漢書賈捐之傳論珠

云：「顓顓獨居一海之中。」「顓顓」與「惴惴」同。顏師古註：『

　　「顓」與「專」同。「專專」猶「區區」，一曰圜貌。』其說非也。

　　〔二〕事見史記樂毅傳。　　〔三〕事見史記田單傳。舊作「田單師窮，率五千騎，擊走卻」，據單傳改。傳云：「夷殺騎劫。」自序云：「田單用即墨破走騎劫。」

　　〔四〕史記魯仲連傳云：「田單攻聊城，歲余，士卒多死，而聊城不下。」此文「聊、莒」，當作「聊城」，莒未嘗降燕也。

　　〔五〕論語云：「唯上知與下愚不移。」

　　〔六〕漢書趙充國傳云：「臣聞兵法，攻不足者守有餘。」後漢書馮異傳云：「夫攻者不足，守者有餘。」章懷註：「孫子兵法之文。」按孫子軍形篇云：「守則不足，攻則有餘。」

　　〔七〕昭廿七年左傳云：「有堅守之心。」

　　〔八〕詳實邊篇注。

　　折衝安民，要在任賢，不在促境〔一〕。齊、魏卻守，國不以安。子嬰自削，秦不以在。武皇帝攘夷柝境〔二〕，面數千里，東開樂浪〔三〕，西置燉煌〔四〕，南踰交趾〔五〕，北築朔方〔六〕，卒定南越〔七〕，誅斬大宛〔八〕，武軍所向〔九〕，無不夷滅〔一０〕。今虜近發封畿之內〔一一〕，而不能擒，亦自痛〔一二〕爾，非有邊之過也。唇亡齒寒，體傷心痛〔一三〕，必然之事，又何疑焉？〔一四〕君子見機〔一五〕，況已著乎？

　　〔一〕後漢書西域傳，延光二年，敦煌太守張璫上書陳三策，其下計謂「宜棄交河城，收鄯善等悉入塞」。尚書陳忠上疏，以為「蹙國減土，經有明誡。敦煌宜置校尉，按舊增四郡屯兵，以西撫諸國，庶足折衝萬里」。意與此同。

　　〔二〕「柝」舊從手作。按淮南子原道訓云：「廓四方，柝八極。」高誘註：「柝，開也。」古亦省作「斥」。漢書武五子傳燕王旦上書云：「孝武皇帝，威武洋溢，遠方執寶而朝，增郡數十，斥地且倍。」韋賢后玄成傳云：「孝武皇帝，斥地遠境，起十餘郡。」匈奴傳云：「孝武世出師征伐，斥奪此地，攘之於幕北。」顏師古注並云：「斥，開也。」地理志云：「武帝攘卻胡、越，開地斥境。」夏侯勝傳云：「孝武皇帝廓地斥境，立郡縣。」又云：「武帝有攘四夷廣土斥境之功。」「斥境」即「柝境」，字亦借「拓」。後漢書傅燮傳云：「世宗拓境，列置四郡。」文苑傳杜篤論都賦云：「孝武拓地萬里，威震八荒，肇置四郡，據守敦煌。」鮮卑傳蔡邕議云：「世宗神武，將帥良猛，財賦充實，所拓廣遠。」

　　〔三〕漢書武帝紀。在元封三年。○鐸按：程本訛「洛浪」。　　〔四〕元鼎六年。

　　〔五〕即定南越也。「趾」紀作「址」，地理志作「趾」。後漢書光武帝紀建武五年章懷注云：『「址」與「趾」同，古字通。應劭漢官儀曰：「始開北方，遂交於南，為子孫基址也。」』

　　〔六〕元朔二年。

　　〔七〕元鼎六年。　　〔八〕太初四年。

　　〔九〕宣十二年左傳：『潘黨曰：「君盍築武軍？」』杜註：「築軍營以章武功。」後漢書隗囂傳討王莽檄云：「有不從命，武軍平之。」

　　〔一０〕漢書武五子傳贊云：「師行三十年，兵所誅屠夷滅，死者不可勝數。」梅福傳云：「至於夷滅」，顏師古註：「夷，平也。謂平除之也。」

　　〔一一〕史記文帝紀後二年詔曰：「封畿之內，勤勞不處。」

　　〔一二〕「痛」疑「病」。○鐸按：涉下「痛」字而誤。

　　〔一三〕鹽鐵論誅秦篇云：「中國與邊境，猶支體與腹心也。夫肌膚寒於外，腹腸疾於內，內外之相勞，非相為助也，唇亡則齒寒，支體傷而心憯怛。故無手足則支體廢，無邊境則內國害。」按「唇亡齒寒」本僖五年左傳。

　　〔一四〕燕策云：「在必然之物，以成所欲，王何疑焉？」

　　〔一五〕易繫辭下傳。「機」王弼本作「幾」。○鐸按：幾，微也。故下雲「況已著乎？」作「機」者，借字。

　　乃者〔一〕，邊害震如雷霆，赫如日月〔二〕，而談者皆諱之，曰猋並竊盜〔三〕。淺淺善靖，俾君子怠〔四〕，欲令朝廷以寇為小，而不蚤憂，害乃至此，尚不欲救。諺曰〔五〕：「痛不著身言忍之，錢不出家言與之。」假使公卿子弟有被羌禍，朝夕切急如邊民者，則競言當誅羌矣。

　　〔一〕漢書曹參傳顏師古注云：『「乃者」猶言「曩者」。』　　〔二〕詩常武云：「震驚徐方，如雷如霆。」後漢書范升傳升奏記王邑云：「今天下之事，昭昭於日月，震震於雷霆。」　　〔三〕「猋」舊作「焱」。按說文云：「猋，犬走貌。從三犬。」「猋並竊盜」，猶史記叔孫通傳雲「鼠竊狗盜」也。王先生云：『「猋並」當是「犬羊」之誤。漢書王莽傳嚴尤云：「飢寒，群盜犬羊相聚也。」後漢紀安帝永初四年：「虞詡遷朝歌長。時朝歌多盜賊，馬棱憂之。」詡曰：「此賊犬羊相聚，以求溫飽耳。明府無以為憂。」』　　〔四〕書秦誓云：「惟截截善諞言，俾君子易辭。」文十二年公羊傳作「惟諓諓善靖言」。漢書李尋傳云：「秦穆公說諓諓之言。」鹽鐵論國病篇亦云：「諓諓者賊也。」論誹篇又云：「疾小人淺淺面從。」按莊子在宥篇：「而佞人之心翦翦者」，釋文引李賾注云：「翦翦，淺短貌。」翦翦、淺淺並與「諓諓」同。「俾君子怠」亦見史記三王世家齊王策文。○鐸按：此所引與公羊傳合，皆用今文尚書。說見陳喬樅今文尚書經說考卷三十一。偽古文「怠」作「辭」者，「辭」字籀文作「?」，從「台」，傳寫遂誤為「辭」。說見王鳴盛尚書後案卷二十九。

　　〔五〕「諺」字舊脫，據御覽八百卅六補。　　今苟以己無慘怛冤痛〔一〕，故端坐相仍〔二〕，又不明修守禦之備〔三〕，陶陶閒澹〔四〕，臥委天□〔五〕。羌獨往來〔六〕，深入多殺〔七〕，己乃陸陸〔八〕，相將詣闕，諧辭禮謝〔九〕，退雲狀〔一０〕，會坐朝堂〔一一〕，則無憂國哀民懇惻之誠〔一二〕，苟轉相顧望，莫肯違止〔一三〕，日晏時移，議無所定〔一四〕，己且須後〔一五〕。後得小安〔一六〕，則恬然棄忘。旬時之閒，虜復為害，軍書交馳，羽檄狎至〔一七〕，乃復怔忪如前〔一八〕。若此以來，出入九載，庶曰式臧，覆出為惡〔一九〕，徊徊潰潰〔二０〕，當何終極！春秋譏「鄭棄其師」〔二一〕，況棄人乎？一人吁嗟，王道為虧〔二二〕，況百萬之眾，叫號哭泣〔二三〕，感天心乎？　　〔一〕漢書元帝紀初元二年詔曰：「慘怛於心」，顏師古註：「慘，痛也；怛，悼也。」

　　〔二〕鹽鐵論禁耕篇云：「端坐而民豪。」按「端坐」猶言「安坐」也。吳志虞翻傳孫策云：「端坐悒悒。」諸葛恪傳云：「端坐使老。」晉書東海王越傳云：「端坐京輦，以失據會。」

　　〔三〕舊脫「守」字，據邊議篇補。六韜王翼篇云：「修溝塹，治壁壘，以備守禦。」齊語云：「小國諸侯，有守禦之備。」史記秦本紀云：「鄭君謹修守禦備。」

　　〔四〕詩君子陽陽毛傳云：「陶陶，和樂貌。」

　　〔五〕空格程本作「聽」，疑非。○鐸按：程本「聽」蓋「職」訛。

　　〔六〕六韜兵道篇云：「凡兵之道，莫過乎一。一者，能獨往獨來。」　　〔七〕史記吳王濞傳云：「擊反虜者，深入多殺為功。」

　　〔八〕後漢書馬援傳云：「今更共陸陸」，章懷註：『「陸陸」猶「碌碌」也。』按莊子漁父篇：「祿祿而受變於俗。」史記平原君傳：「公等錄錄。」漢書蕭何曹參傳讚：「當時錄錄」，顏師古註：『

　　「錄錄」猶「鹿鹿」。』說文云：「逯，行謹逯逯也。●，隨從也。」陸陸、碌碌、祿祿、錄錄、鹿鹿、逯逯、●●並通。

　　〔九〕後漢書橋玄傳云：「詣闕謝罪。」

　　〔一０〕「狀」上當脫「無」字。「無狀」注見斷訟篇。

　　〔一一〕周禮考工記匠人：「外有九室」，鄭註：「如今朝堂，諸曹治事處。」疏云：「鄭據漢法，謂正朝之左右為廬舍者也。」按後漢時，國家有大事，皆於朝堂會議。後漢書鄧騭傳云：「其有大議，皆詣朝堂，與公卿參謀。」袁安傳云：『武威太守孟雲上書：「北虜既已和親，而南部復往抄掠，北單于謂漢欺之，謀欲犯邊，宜還其生口以安慰之。」詔百官議朝堂。』又云：「竇太后兄車騎將軍憲北擊匈奴，安與太尉宋由、司空任隗及九卿詣朝堂上書諫。」班超後勇傳：「曹宗請擊匈奴，鄧太后召勇詣朝堂會議。」應奉後劭傳：『中平二年，漢陽賊東侵三輔，皇甫嵩討之，請發烏桓三千人。北軍中候鄒靖上言：「烏桓眾弱，宜開募鮮卑。」事下四府。大將軍掾韓卓與劭相難反覆。於是詔百官大會朝堂。』陳球傳：「竇太后將葬。曹節等欲別葬太后，而以馮貴人配祔。詔公卿大會朝堂，令中常侍趙忠監議。」盧植傳：「董卓大會百官於朝堂，議欲廢立。」鮮卑傳：「熹平六年，鮮卑寇三邊，夏育請征幽州諸郡兵出塞擊之。大臣多有不同，乃召百官議朝堂。」皆其事也。

　　〔一二〕漢書傅喜傳云：「忠誠憂國。」按漢時每以不憂國責大臣。成帝紀永始四年詔曰：「公卿列侯、親屬近臣，四方所則，未聞修身遵禮，同心憂國者也。」孔光傳策免光云：「今相朕出入三年，憂國之風復無聞焉。」朱博傳奏封事言：「丞相光志在自守，不能憂國。」蓋詔奏之文相沿如此。

　　〔一三〕「顧望」注見述赦篇。「止」當作「正」。後漢書郅惲子壽傳云：「違眾正議，以安宗廟。」皇甫規傳云：「互相瞻顧，莫肯正言。」皆此意。獨斷云：「其有疑事，公卿百官會議。若台閣有所正處，而獨執異意者，曰駁議。駁議曰：某官某甲議以為如是，下言臣愚戇，議異。」「違正」即「駁議」也。

　　〔一四〕漢書龔勝傳云：「日暮，議者罷。」

　　〔一五〕禮記學記云：「雖舍之可也」，鄭註：「舍之，須後。」漢書食貨志：「詔書且須後」，後漢書循吏衛颯傳：「須後詔書」，顏師古、章懷注並云：「須，待也。」

　　〔一六〕詩民勞云：「汔可小安。」

　　〔一七〕漢書息夫躬傳云：「軍書交馳而輻湊，羽檄重跡而押至。」文穎曰：『押，音「狎習」之「狎」。』文選陸倕石闕銘李善注引作「狎」。襄廿七年左傳云：「晉、楚狎主諸侯之盟」，杜註：「狎，更也。」

　　〔一八〕方言云：「D伀，遑遽也。江、浙之間，凡窘猝怖遽謂之D伀。」「怔忪」與「D伀」同。玉篇云：「怔忪，懼貌。」○鐸按：漢人讀「伀」如「章」，D伀，雙聲。

　　〔一九〕詩雨無正。

　　〔二０〕爾雅釋訓云：「儚儚、洄洄，惛也。」釋文：『「洄洄」本作「●●」。』按玉篇作「徊徊」，與此合。說文衣部又引「●●●●」。說文無「●」字，當依此作「潰」。今爾雅無「潰潰」，蓋脫佚也。○鐸按：說文引「●●●●」，即爾雅「委委佗佗」之異文。說見馬瑞辰毛詩傳箋通釋卷三。

　　〔二一〕閔二年。

　　〔二二〕後漢書魯恭傳云：「一夫吁嗟，王道為虧。」鮑永後昱傳云：「一人呼嗟，王政為虧。」蓋當時成語也。小爾雅廣訓云：「吁嗟，嗚呼也。有所嘆美，有所傷痛，隨事有義也。」此即傷痛之義矣。

　　〔二三〕「叫」舊脫，據實邊篇補。詩北山云：「或不知叫號。」　　且夫國以民為基，貴以賤為本〔一〕。是以聖王養民，愛之如子〔二〕，憂之如家〔三〕，危者安之，亡者存之〔四〕，救其災患，除其禍亂〔五〕。是故鬼方之伐〔六〕，非好武也〔七〕，玁狁於攘〔八〕，非貪土也〔九〕，以振民育德〔一０〕，安疆宇也〔一一〕。古者，天子守在四夷〔一二〕，自彼氐、羌，莫不來享〔一三〕，普天思服，行葦賴德〔一四〕。況近我民蒙禍若此，可無救乎？

　　〔一〕淮南子泰族訓云：「國主之有民也，猶城之有基。」老子云：「貴以賤為本，高以下為基。」新書大政上篇云：「聞之於政也，民無不以為本也，國以為本，君以為本，吏以為本。故國以民為安危，君以民為威侮，吏以民為貴賤，此之謂民無不為本也。」　　〔二〕襄十四年左傳：『師曠曰：「養民如子。」』新序雜事一「養」作「愛」。說苑政理篇：『太公曰：「善為國者，遇民如父母之愛子。」』

　　〔三〕漢書翟方進傳云：「憂國如家。」

　　〔四〕趙策：『張孟談曰：「亡不能存，危不能安，則無為貴知士也。」』

　　〔五〕襄十一年左傳云：「救災患，恤禍亂。」廿八年傳云：「救其菑患。」

　　〔六〕易既濟九三：「高宗伐鬼方。」

　　〔七〕周語：『祭公謀父曰：「是先王非務武也。」』

　　〔八〕詩出車：「攘」作「襄」。釋文：『「襄」本或作「攘」。』後漢書蔡邕傳釋誨云：「獫狁攘而吉甫宴。」邕集難夏育擊鮮卑云：「周宣王命南仲、吉甫攘獫狁，威荊蠻。」○鐸按：漢書敘傳：「於惟帝典，戎夷猾夏，周宣攘之，亦列風雅。」作「攘」與此同，皆用三家詩。

　　〔九〕淮南子兵略訓云：「古之用兵者，非利土壤之廣，而貪金玉之略，將以存亡繼絕，平天下之亂，而除萬民之害也。」　　〔一０〕易蠱象詞。

　　〔一一〕後漢書馮衍傳云：「安其疆宇。」

　　〔一二〕昭廿三年左傳沈尹戍語。

　　〔一三〕詩殷武。

　　〔一四〕詩北山云：「普天之下。」文王有聲云：「無思不服。」「行葦」義見下篇。

　　凡民之所以奉事上者，懷義恩也。痛則無恥，禍則不仁〔一〕。忿戾怨懟，生於無恥。今羌叛久矣！傷害多矣！百姓急矣！憂禍深矣！上下相從，未見休時。不一命大將以掃丑虜〔二〕，而州稍稍興役〔三〕，連連不已〔四〕。若排簾障風，探沙擁河〔五〕，無所能御，徒自盡爾〔六〕。今數州屯兵十餘萬人〔七〕，皆廩食縣官〔八〕，歲數百萬斛，又有月直〔九〕。但此人耗，不可勝供〔一０〕，而反憚暫出之費，甚非計也。

　　〔一〕「禍」舊作「福」，據程本改。

　　〔二〕詩常武云：「仍執丑虜。」漢書黥布傳云：「埽淮南之眾」，顏師古註：「埽者：謂盡舉之，如埽地之為。」「掃」與「埽」同。

　　〔三〕意林「州」下有「縣」字。按本書皆以「州郡」連言，此亦當作「州郡」。漢書西南夷傳云：「州郡擊之不能服。」

　　〔四〕詩皇矣云：「執訊連連。」漢書東方朔傳云：「綿綿連連，殆哉！世之不絕也。」

　　〔五〕「簾」舊作「榩」，「擁」舊作「灌」，並據意林改。御覽九「簾」作「翣」。「翣」與「箑」通，扇也。八百五十四「簾」又作「糠」，「探」作「陶」。按「陶」當作「掏」，一切經音義七引通俗文云：「出曰掏。」探、掏義同。

　　〔六〕意林作「無益於事，徒自弊耳。」

　　〔七〕哀元年左傳云：「夫屯晝夜九日。」杜註：『「夫」猶「兵」也。』疏云：『屯是戍守之名，故詩序云：「屯戍於母家。」』「十」舊作「才」，據程本改。後漢書西羌傳虞詡說任尚云：「三州屯兵二十餘萬人，棄農桑，疲苦徭役，而未有功效，勞費日滋。」

　　〔八〕急就篇云：「稟食縣官帶金銀」，顏師古註：「稟食縣官，官給其食也。」漢書地理志顏註：「稟，給也。」「廩」與「稟」同。後漢書南蠻傳李固云：「計人稟五升」，章懷註：「古升小，故人日五升也。」

　　〔九〕後漢書陳寵後忠傳注引謝承書云：「施延到吳郡海鹽，取卒月直，賃作半路亭父，以養其母。」

　　〔一０〕「耗」猶「費」也。漢書西南夷傳都尉萬年曰：「兵久不決，費不可共。」顏師古註：『共，讀曰「供」。』

　　且〔一〕夫危者易傾，疑者易化。今虜新擅邊地，未敢自安，易震盪也〔二〕。百姓新離舊壤〔三〕，思慕未衰〔四〕，易獎厲也。〔五〕誠宜因此遣大將誅討，迫脅離逖破壞之〔六〕。如寬假日月，〔七〕蓄積富貴，各懷安固之後，則難動矣。周書曰：「凡彼聖人必趨時〔八〕。」是故戰守之策，不可不早定也〔九〕。

　　〔一〕「且」舊作「是」。○鐸按：且、是草書形近，故多相亂。秦策「且王攻楚之日，則惡出兵？」史記春申君傳同，姚本「且」作「是」，史記鄭世家：「齊強，而厲公居櫟，即不往，且率諸侯伐我納厲公。」今本「且」作「是」，誤並與此同。或謂「是」猶「且」，非也。　　〔二〕襄廿六年左傳：『析公曰：「楚師輕窕，易震盪也。」』

　　〔三〕「壤」舊作「懷」。

　　〔四〕漢書元帝紀永光四年詔曰：「頃者，徙郡國民以奉園陵，令百姓遠棄先祖墳墓，破業失產，親戚別離，人懷思慕之心，家有不安之意。」

　　〔五〕「獎」舊作「將」。按說文云：「●，嗾犬厲之也。」經典多作「獎」。漢書哀帝紀云：「獎厲太子。」逸周書和寤解云：「王乃厲翼於尹氏八士」，孔晁註：「厲，獎厲也。」

　　〔六〕書多方云：「離逖爾土。」漢書趙充國傳云：「虜破壞，可日月冀。」

　　〔七〕史記封禪書：『公孫卿曰：「非少寬假，神不來。」』

　　〔八〕周祝解。「凡」作「觀」，「趨」作「趣」。○鐸按：周書云：「凡彼濟者必不怠，觀彼聖人必趣時。」此作「凡彼聖人」者，因上句而誤記耳。趨、趣古字通。

　　〔九〕漢書高帝紀：『韓信曰：「吏卒皆山東之人，日夜企而望歸，及其鋒而用之，可以有大功。天下已定，民皆自寧，不可復用。不如決策東向。」』此文意與彼同。 

　　明於禍福之實者，不可以虛論惑也；察於治亂之情者，不可以華飾移也〔二〕。是故不疑之事，聖人不謀〔三〕；浮游之說，聖人不聽〔四〕。何者？計不背見實而更爭言也〔五〕。是以明君先盡人情，不獨委夫良將，修己之備，無恃於人〔六〕，故能攻必勝敵，而守必自全也。　　〔一〕○鐸按：上篇駁公卿大夫之非議，此則進而責主上之惑邪說矣，故別為篇。

　　〔二〕韓非子奸劫弒臣篇云：「聖人者，審於是非之實，察於治亂之情也。」

　　〔三〕韓非子內儲說上：『惠子曰：「凡謀者，疑也。疑也者，誠疑以為可者半，以為不可者半。」』　　〔四〕禮記緇衣云：「大人不倡游言」，鄭註：『「游』猶「浮」也，不可用之言也。』漢書韓安國傳云：「訹邪臣浮說。」史記蘇秦傳云：「明主絕疑去讒，屏流言之跡。」

　　〔五〕詩小旻云：「維邇言是爭。」漢書灌夫傳：『韓安國云：「譬如賈豎女子爭言，何其無大體也！」』

　　〔六〕孫子九變篇云：「用兵之法，無恃其不來，恃吾有以待也；無恃其不攻，恃吾有所不可攻也。」　　羌始反時，計謀未善，黨與未成，人眾未合，兵器未備，或持竹木枝，或空手相附〔一〕，草食散亂〔二〕，未有都督〔三〕，甚易破也。然太守令長，皆奴怯畏●不敢擊〔四〕。故令虜遂乘勝上強，〔五〕破州滅郡，日長炎炎〔六〕，殘破三輔，覃及鬼方〔七〕。若此已積十歲矣。百姓被害，迄今不止。而痴兒呆子〔八〕，尚雲不當救助，且待天時。用意若此，豈人也哉！

　　〔一〕王先生云：『「附」疑「搏」。』○鐸按：「附」疑當作「拊」。

　　〔二〕「草食」疑當為「草舍」。後漢書馮異傳云：「王郎起，光武自薊東南馳，晨夜草舍。」○俞樾云：『汪說非也。「草食」當為「草創」。「創」字缺其半，因誤為「食」耳。實邊篇云：「前羌始叛，草創新起。」是其明證。』○鐸按：俞說至確。古書倉、食二字多相亂。墨子七患篇：「故倉無備粟，不可以待凶飢。」今本「倉」訛作「食」，商君書去強篇：「竟內食口之數。」今本「食」訛作「倉」，皆其例。又「草創」已見勸將篇，義詳彼注。

　　〔三〕漢書敘傳敘西域傳云：「昭、宣承業，都護是立，總督城郭，三十有六。」「都督」即謂都護總督也。魏志夏侯惇傳云：「使惇都督二十六軍，留居巢。」其後遂以名官。

　　〔四〕奴，讀為「駑」。漢書蘇建後武傳：『李陵曰：「陵雖駑怯。」』亦見霍光諸葛豐傳。武帝紀：「天漢三年，匈奴入雁門，太守坐畏

棄市。」閩粵王傳云：「東粵王余善發兵距漢，漢使大司農張成、故山州侯齒將屯，不敢擊，卻就便處，皆坐畏懦誅。」畏●、畏

、畏懦義並同。「擊」上當有「討」字，見下篇。後漢書西羌傳云：「時羌歸附既久，無復器甲，或持竹竿木枝以代戈矛，或負板案以為楯，或執銅鏡以象兵。郡縣畏懦不能制。」本此及實邊篇。

　　〔五〕史記高祖紀云：「秦兵強，常乘勝逐北。」「上」疑「自」之誤。黥布傳云：「楚王恃戰勝自強。」○鐸按：「上」謂虜勢騰上，字蓋不誤。

　　〔六〕吳語：『申胥曰：「日長炎炎。」』韋昭註：「炎炎，進貌。」

　　〔七〕詩蕩。

　　〔八〕說文云：「痴，不慧也。譺，呆也。●，呆也。佁，痴貌，讀若呆。」痴、譺、●、佁、呆同字。方言云：「痴，呆也。」周禮司刺：「三赦曰蠢愚」，鄭註：「蠢愚，生而痴呆童昏者。」漢書息夫躬傳云：「左將軍公孫祿、司隸鮑宣，皆外有直項之名，內實呆不曉政事。」後漢書獨行傳：『戴就曰：「薛安庸呆。」』

　　夫仁者恕己以及人〔一〕，智者講功而處事〔二〕。今公卿內不傷士民滅沒之痛，外不慮久兵之禍〔三〕，各懷一切〔四〕，所脫避前〔五〕，苟雲不當動兵，而不復知引帝王之綱維〔六〕，原禍變之所終也。

　　〔一〕說文云：「恕，仁也。」管子版法解云：「取人以己者，度恕而行也。度恕者，度之於己也。己之所不安，勿施於人。」楚辭離騷云：「羌內恕己以量人兮。」漢書晁錯傳云：「取人以己，內恕及人。」杜周傳杜欽對策云：「克己就義，恕以及人。」

　　〔二〕魯語云：「夫仁者講功，而智者處物。」周語云：「言智必及事」，韋昭註：「能處事物為智。」文十八年左傳云：「德以處事，事以度功。」禮記文王世子鄭註：『「物」猶「事」也。』

　　〔三〕孫子作戰篇云：「夫兵久而國利者，未之有也。」

　　〔四〕後漢紀和帝永元十三年班超上書曰：「公卿大夫，咸懷一切，而莫肯遠慮。」後漢書左雄傳云：「各懷一切，莫慮長久。」按漢書平帝紀元始元年顏師古註：「一切者，權時之事，非經常也。猶如以刀切物，苟取整齊，不顧長短縱橫，故言一切。」　　〔五〕句有誤字。續漢書五行志劉昭注載延光四年馬融上書云：「臣恐受任典牧者，苟脫目前，皆粗圖身一時之權，不顧為國百世之利。」「所脫避前」，意當與「苟脫目前」同。漢紀成帝永始元年王仁上疏云：「萬乘之主，當持久長，非一切畢決目前者。」

　　〔六〕管子禁藏篇云：「法令為維綱。」

　　易制禦寇〔一〕，詩美薄伐〔二〕，自古有戰，非乃今也〔三〕。傳曰：「天生五材，民並用之，廢一不可，誰能去兵？兵所以威不軌而昭文德也，聖人所以興，亂人所以廢〔四〕。」齊桓、晉文、宋襄，衰世諸侯，猶恥天下有相滅而己不能救〔五〕，況皇天所命四海主乎？晉、楚大夫，小國之臣，猶恥己之身而有相侵〔六〕，況天子三公典世任者乎？公劉仁德，廣被行葦〔七〕，況含血之人，己同類乎〔八〕？一人吁嗟，王道為虧，況滅沒之民百萬乎？書曰：「天子作民父母〔九〕。」父母〔一０〕之於子也，豈可坐觀其為寇賊之所屠剝〔一一〕，立視其為狗豕之所噉食乎〔一二〕？

　　〔一〕易蒙上九：「利禦寇。」盧學士云：『「制」疑「利」。』　　〔二〕漢書韋賢傳劉歆議曰：『臣聞周室既衰，四夷並侵，獫狁最強，於今匈奴是也。至宣王而伐之，詩人美而頌之曰：「薄伐獫狁，至於太原。」』顏師古註：「小雅六月之詩也。」　　〔三〕詩載芟云：「匪今斯今，振古如茲。」趙策蘇秦說趙王曰：「大王乃今然後得與士民相親。」

　　〔四〕襄廿七年左傳。

　　〔五〕公羊傳云：「天下諸侯有相滅亡者，桓公不能救，則桓公恥之。」○鐸按：僖二年、十四年。

　　〔六〕成十六年左傳：『欒武子曰：「不可以當吾世而失諸侯。」』○鐸按：武子，晉大夫欒書也。

　　〔七〕孫侍御云：『漢儒相承以行葦為公劉之詩，蓋本三家舊說也。吳越春秋：「公劉慈仁，行不履生草，運車以避葭葦。」列女傳晉弓工妻曰：「君聞昔者公劉之行乎？羊牛踐葭葦，惻然為民痛之。」後漢書寇榮傳：「公劉敦行葦，世稱其仁。」蜀志彭羕傳：「體公劉之德，行勿翦之惠。」班彪北徵賦：「慕公劉之遺德，及行葦之不傷。」並與此同。』○鐸按：德化篇亦云：「公劉厚德，恩及草木。羊牛六畜，且猶感德。」與此篇所說並魯詩義，而齊、韓詩義同。說見陳喬樅魯詩遺說考十六。

　　〔八〕史記律書云：「自含血戴角之獸，見犯則校，而況於人？」孟子云：「聖人與我同類者。」

　　〔九〕洪範。

　　〔一０〕「父母」二字舊脫，據程本補。○鐸按：「父母」二字以兩句相連而誤脫。列子仲尼篇云：「孤犢未嘗有母，非孤犢也。」「非」上脫「有母」二字，例與此同。參俞樾古書疑義舉例六。

　　〔一一〕漢書王莽傳云：「翟義黨王孫慶捕得，莽使太醫、尚方與巧屠共刳剝之。」○鐸按：「屠剝」猶言「屠殺」耳。莽傳下文云：「量度五臟，以竹筳導其脈，知所終始，雲可以治病。」則是以罪犯作人體解剖，不當引以說此。

　　〔一二〕孟子云：「抑亦立而視其死與？」漢書貢禹傳云：「今民大飢而死，死又不葬，為犬豬所食。」

　　除其仁恩〔一〕，且以計利言之〔二〕。國以民為基，貴以賤為本。願察開闢以來〔三〕，民危而國安者誰也？下貧而上富者誰也？〔四〕故曰：「夫君國將民之以，民實瘠，而君安得肥〔五〕？」夫以小民受天永命〔六〕，竊願聖主深惟國基之傷病〔七〕，遠慮禍福之所生〔八〕。

　　〔一〕莊子天下篇云：「以仁為恩。」淮南子繆稱訓云：「仁者，積恩之見證也。」漢書丙吉傳云：「誠其仁恩內結於心也。」

　　〔二〕商子算地篇云：「民生則計利。」孟子云：「枉尺而直尋者，以利言也。」

　　〔三〕御覽一引尚書中侯云：「天地開闢。」

　　〔四〕「下」、「上」舊互置。按管子山至數篇云：「民富君無與貧，民貧君無與富。」荀子富國篇云：「下貧則上貧，下富則上富。」

　　〔五〕楚語云：「夫君國者，將民之與處。民實瘠矣，君安得肥？」詩江有汜鄭箋云：『「以」猶「與」也。』○鐸按：下文「是以晏子輕囷倉之蓄」，亦以「以」為「與」。又治要引楚語上亦無「矣」字，與此同。

　　〔六〕書召誥。○鐸按：此經巫列篇亦引，說詳彼。

　　〔七〕方言云：「惟，凡思也。」

　　〔八〕管子君臣下篇云：「審知禍福之所生。」

　　且夫物有盛衰，時有推移，事有激會，人有變〔一〕化〔二〕。智者揆象，不其宜乎！孟明補闕於河西〔三〕，范蠡收責於姑胥〔四〕，是以大功建於當世，而令名傳於無窮也〔五〕。

　　〔一〕舊作「愛」。

　　〔二〕史記蔡澤傳云：「物盛則衰，天地之常數也。進退盈縮，與時變化，聖人之常道也。」平準書贊云：「事勢之流，相激使然。」「推移」注見斷訟篇。　　〔三〕文三年左傳。○鐸按：魯僖公三十三年四月，秦、晉殽之戰，晉虜孟明。後放歸，秦穆公不替孟明。及文三年五月，秦伐晉，渡茅津，封殽屍而還，遂霸西戎，用孟明也。故曰「孟明補闕於河西」。　　〔四〕「姑」舊作「故」。姑胥即姑蘇也。後漢紀光武紀二方望謝隗囂書云：「范蠡收績於姑蘇。」後漢書隗囂傳作「范蠡收責勾踐」。章懷註：「收責，謂收其罪責也。」按「收責」讀如齊策「收責於薛」，言破吳以償會稽之敗，如歸責然也。後漢紀作「績」，蓋袁氏所改。　　〔五〕秦策：『蘇秦曰：「寬則兩軍相攻，迫則杖戟相撞，然後可建大功。」』史記司馬相如傳喻巴蜀檄云：「名聲施於無窮，功烈著而不滅。」　　今邊陲搔擾〔一〕，日放族禍〔二〕，百姓晝夜望朝廷救己〔三〕，而公卿以為費煩不可。徒竊笑之〔四〕，是以〔五〕晏子「輕囷倉之蓄而惜一杯之鑽」何異〔六〕？今但知愛見薄之錢穀〔七〕，而不知未見之待民先也；知傜役之難動〔八〕，而不知中國之待邊寧也〔九〕。

　　〔一〕成十三年左傳云：「虔劉我邊垂。」垂、陲古字通。說文云：「騷，擾也。」「搔」與「騷」同。漢書敘傳云：「外內搔擾。」

　　〔二〕後漢書竇融傳云：「隗囂自知失河西之助，族禍將及。」寒朗傳云：「舊制，大罪禍及九族。」「放」疑當作「被」，實邊篇云：「百姓暴被殃禍」，即其證。○鐸按：下篇云：「或覆宗滅族」，即此所謂「族禍」。

　　〔三〕襄十六年左傳：『穆叔曰：「敝邑之急，朝不及夕，引領西望，曰庶幾乎！」』杜註：「庶幾晉來救。」漢書韓信傳：『漢王大怒，罵曰：「吾困於此，旦暮望而來佐我！」』

　　〔四〕後漢書西羌傳虞詡云：「公卿選懦，容頭過身，張解設難，但計所費，不圖其安。」意與此同。○鐸按：上篇「而論者多恨不從惑議。余竊笑之，所謂媾亦悔」云云，乃節信笑諸論者也。此亦當同。

　　〔五〕「以」猶「與」也。○鐸按：例見上文。

　　〔六〕今晏子無此文。○鐸按：蓋他書載晏子有此語，非必見晏子春秋。「鑽」疑當作「饡」。說文：「饡，以羹澆飯也。」作「鑽」則與「囷倉之蓄」不類矣。

　　〔七〕續漢書百官志云：「大司農掌諸錢穀金帛諸貨幣。郡國四時上月旦見錢穀簿，其逋未畢，各具別之。邊郡諸官請調度者，皆為報給，損多益寡，取相給足。」○鐸按：「薄」即「簿」字，漢隸草、竹字頭不分。

　　〔八〕漢書高帝紀云：「常繇咸陽」，應劭曰：「繇者，役也。」顏師古註：『繇，讀曰「傜」。』說文云：「役，戍邊也。」傜、繇，役，並通。○鐸按：說文：「役，古文從人。」「傜役」亦見下篇。

　　〔九〕鹽鐵論地廣篇云：「散中國肥饒之餘，以調邊境。邊境強則中國安。」急就篇云：「邊境無事，中國安寧。」後漢書龐參傳：「永初元年，涼州先零種羌反叛，遣車騎將軍鄧騭討之。」參上書有云：「方今西州流民擾動，而征發不絕，重之以大軍，疲之以遠戍，農功消於轉運，資財竭於征發。宜且振旅，督涼州士民轉居三輔，休徭役以助其時，止煩賦以益其財。」節信所云，正謂參等。

　　詩痛「或不知叫號，或慘慘劬勞〔一〕」。今公卿苟以己不被傷，故競割國家之地以與敵，殺主上之民以餧羌。為謀若此，未可謂知，為臣若此，未可謂忠〔二〕，才智未足使議〔三〕。

　　〔一〕北山。○鐸按：鄒漢勳讀書偶識三云：「如潛夫此言，則北山亦主於邊患。此北山對東國、南國，殆幽、並之北山也。」又「慘慘」程本作「慘以」，蓋三家詩異文。

　　〔二〕史記蘇秦傳秦說魏襄王云：「凡群臣之言事秦者，皆奸人，非忠臣也。夫為人臣，割其主之地以求外交，偷取一時之功，而不顧其後，願大王孰察之。」此文大旨本於彼。

　　〔三〕藝文類聚四十八引桓子新論云：「堯試舜於大麓者，錄天下事，如今之尚書官矣。宜得大賢智，乃處議持平焉。」　　且凡四海之內者，聖人之所以遺子孫也；官位職事者，群臣之所以寄其身也。傳子孫者，思安萬世〔一〕；寄其身者，各取一闋〔二〕。故常其言不久行，其業不可久厭〔三〕。夫此誠明君之所微察也，而聖主之所獨斷〔四〕。今言不欲動民以煩可也。即然〔五〕，當修守禦之備。必今之計，令虜不敢來，來無所得〔六〕；令民不患寇，既無所失。今則不然，苟憚民力之煩勞，而輕使受滅亡之大禍。非人之主，非民之將，非主之佐，非勝之主者也〔七〕。

　　〔一〕新書過秦上篇云：「子孫帝王萬世之業也。」漢書佞幸董賢傳：『王閎云：「陛下承宗廟，當傳子孫於無窮。」』

　　〔二〕闋，讀為「缺」。「一缺」猶今言「一任」矣。

　　〔三〕「久行」上有脫字。方言云：「厭，安也。」漢書匈奴傳贊云：「規事建議，不圖萬世之固，而偷恃一時之事者，未可以經遠也。」○鐸按：疑當作「故其言常不久行」，無脫字。

　　〔四〕管子明法解云：「明主者，兼聽獨斷。」霸言篇云：「獨斷者，微密之營壘也。」

　　〔五〕○鐸按：「即」猶「若」也。說詳經傳釋詞卷八。　　〔六〕「來」字舊不重。按後漢書陳俊傳云：「光武遣俊將輕騎馳出賊前，視人保壁堅完者，敕令固守，放散在野者，因掠取之。賊至無所得，遂散敗。」即此意也。漢書晁錯傳云：「來而不能困，使得氣去，後未易服也。」

　　〔七〕孫子用閒篇文。「民」作「人」，無「非人之主」句。

　　且夫議者，明之所見也；辭者，心之所表也〔一〕。維其有之，是以似之〔二〕。諺曰：「何以服很？莫若聽之〔三〕。」今諸言邊可不救而安者，宜誠〔四〕以其身若子弟補邊太守令長丞尉，然後是非之情乃定，救邊乃無患。邊無患，中國乃得安寧。　　〔一〕呂氏春秋離謂篇云：「辭者，意之表也。」

　　〔二〕詩裳裳者華。○鐸按：新序雜事一云：「唯善故能舉其類」，下引此詩證之。劉向習魯詩，此蓋亦用魯義也。

　　〔三〕說文云：「很，不聽從也。」禮記曲禮云：「很毋求勝」，鄭註：「很，鬩也。謂爭訟也。」　　〔四〕「誠」疑「試」。○鐸按：「誠」字當在「宜」上，傳寫誤倒耳。下篇云：「今誠宜權時令邊郡舉孝一人，廉吏世舉一人。」是其語例。箋非。

　　夫制國者，必照察遠近之情偽〔二〕，預禍福之所從來〔三〕，乃能盡群臣之筋力〔四〕，而保興其邦家〔五〕。

　　〔一〕○鐸按：驅民內遷，前二篇已斥其謬矣。非但不可遷也，更當勸民往實之。此篇闡發實邊之要義。

　　〔二〕僖廿八年左傳云：「民之情偽，盡知之矣。」　　〔三〕「預」下脫一字。說苑權謀篇云：「知命者預見存亡禍福之原。」呂氏春秋召類篇云：「禍福之所自來，眾人以為命焉，不知其所由。」

　　〔四〕莊子徐

鬼篇云：「筋力之士矜難。」

　　〔五〕詩瞻彼洛矣云：「保其家邦。」　　前羌始叛，草創新起，器械未備，虜或持銅鏡以象兵，或負板案以類楯，惶懼擾攘，未能相持。一城易制爾〔一〕，郡縣皆大熾〔二〕。及百姓暴被殃禍，亡失財貨，人哀奮怒，各欲報讎〔三〕，而將帥皆怯劣軟弱，不敢討擊，但坐調文書，以欺朝廷〔四〕。實殺民百則言一，殺虜一則言百；或虜實多而謂之少，或實少而謂之多〔五〕。傾側巧文，要取便身利己，而非獨憂國之大計，哀民之死亡也〔六〕。

　　〔一〕御覽三百五十七作「遑遽擾攘，未能相一，誠易制也」。

　　〔二〕後漢書西羌傳論云：「永初之閒，群種蜂起。自西戎作逆，未有陵斥上國若斯其熾也。」詩六月云：「玁狁孔熾」，毛傳：「熾，盛也。」續漢書五行志云：「奸慝大熾。」王先生云：『「郡縣」下有脫文，宜言郡縣不為意以至寇熾之事。』

　　〔三〕「哀」當作「褱」，與「懷」同。史記司馬相如傳喻巴蜀檄云：「人懷怒心，如報私讎。」

　　〔四〕史記李斯傳云：「高聞其文書相往來。」漢書匈奴傳顏師古註：「調，發也。」

　　〔五〕後漢書皇甫規傳云：「羌戎潰叛，不由承平，皆由邊將失於綏御，乘常守安，則加侵暴，苟競小利，則致大害，微勝則虛張首級，軍敗則隱匿不言。」按規所言，乃永和時事，而情狀正與此同。漢書王莽傳田況上言亦云：「盜賊始發，其原甚微，非部吏、伍人所能禽也。咎在長吏不為意，縣欺其郡，郡欺朝廷，實百言十，實千言百。朝廷忽略，不輒督責，遂至延曼連州。」

　　〔六〕韓非子外儲說左下：『●危曰：「公傾側法令。」』漢書刑法志宣帝詔曰：「閒者吏用法，巧文寢深。」趙充國傳：『充國曰：「諸君但欲便文自營，非為公家忠計也。」』按「便身利己」即賈誼傳所云「見利則逝，見便則奪，有便吾身者，則欺賣而利之」也。

　　又放散錢穀，殫盡府庫，乃復從民假貸，強奪財貨。千萬之家，削身無餘，萬民匱〔一〕竭，因隨以死亡者，皆吏所餓殺也〔二〕。其為酷痛，甚於逢虜〔三〕。寇鈔賊虜，忽然而過，未必死傷。至吏〔四〕所搜索剽奪〔五〕，游踵塗地〔六〕，或覆宗滅族，絕無種類；或孤婦女〔七〕，為人奴婢，遠見販賣〔八〕，至令〔九〕不能自活〔一０〕者，不可勝數也〔一一〕。此之感天致災，尤逆陰陽〔一二〕。

　　〔一〕「匱」舊作「遺」。○鐸按：下文「又遭蝗旱飢遺」，又引周書「其民可遺竭也」，誤並與此同。唐人書「匚」或變作「●」，見干祿字書。「匱」作「●」，故誤為「遺」矣。

　　〔二〕後漢書龐參傳云：「比年羌寇特困隴右，供徭賦役，為損日滋，官負人責，數十億萬。今復募發百姓，調取谷帛，衒賣什物，以應吏求。外傷羌虜，內困徵賦，縣官不足，輒貸於民。民已窮矣，將從誰求？」西羌傳云：「自羌叛十餘年閒，兵連師老，不暫寧息。軍旅之費，轉運委輸，用二百四十餘億，府帑空竭，延及內郡。邊民死者，不可勝數，並、涼二州，遂至虛耗。」　　〔三〕後漢書南蠻傳：『中郎將尹就討益州叛羌，益州諺曰：「虜來尚可，尹來殺我。」』王氏所言，正指就等。漢書王莽傳云：『田況言：「今空復多出將率，郡縣苦之，反甚於賊。」』又云：『太師、更始合將銳士十餘萬人，所過放縱。東方為之語曰：「寧逢赤眉，不逢太師。太師尚可，更始殺我。」卒如田況之言。』意與此同。

　　〔四〕「吏」舊作「使」。　　〔五〕方言云：「搜、略，求也。就室曰搜，於道曰略。」說文云：「●，入家搜也。」經典通用「索」。

　　〔六〕「游」當為「旋」。漢書王子侯表序云：「旋踵亦絕。」晁錯傳云：「前死不還踵」，顏師古註：『還，讀曰「旋」。旋踵，迴旋其足也。』蒯通傳云：「劉、項分爭，使人肝腦塗地。」

　　〔七〕王先生云：『「孤」下當有脫字。』繼培按：當作「幼孤」。史記司馬相如傳云：「幼孤為奴。」或云：「孤婦女，謂略取婦女，使之孤獨也。」漢書南粵傳文帝賜佗書云：「寡人之妻，孤人之子。」○鐸按：或說是。孤，使動詞。

　　〔八〕後漢書光武帝紀建武七年詔：「吏人遭飢亂，及為青、徐賊所略，為奴婢下妻，欲去留者，恣聽之。敢拘制不還，以賣人法從事。」晉書刑法志陳群新律序云：「舊律，盜律有和賣買人。」

　　〔九〕「令」舊作「今」。

　　〔一０〕「活」舊作「治」。　　〔一一〕「也」字疑衍。○鐸按：「也」字當在「陰陽」下。

　　〔一二〕漢書嚴助傳淮南王安上書云：「臣聞軍旅之後，必有凶年。言民之各以其愁苦之氣，薄陰陽之和，感天地之精，而災氣為之生也。」魏相傳相上書亦用淮南語。

　　且夫士重遷〔一〕，戀慕墳墓〔二〕，賢不肖之所同也。民之於徙〔三〕，甚於伏法。伏法不過家一人死爾。諸亡失財貨，奪土遠移，不習風俗，不便水土，類多滅門，少能還者。代馬望北，狐死首丘〔四〕，邊民謹頓〔五〕，尤惡內留。雖知禍大〔六〕，猶願守其緒業〔七〕，死其本處，誠不欲去之極。太守令長，畏惡軍事，皆以素非此土之人，痛不著身，禍不及我家〔八〕，故爭郡縣以內遷〔九〕。至遣吏兵〔一０〕，發民禾稼，發徹屋室〔一一〕，夷其營壁〔一二〕，破其生業〔一三〕，強劫驅掠，與其內入〔一四〕，捐棄羸弱，使死其處。當此之時，萬民怨痛，泣血叫號〔一五〕，誠愁鬼神而感天心。然小民謹劣〔一六〕，不能自達闕廷，依官吏家，迫將威嚴〔一七〕，不敢有摯〔一八〕。民既奪土失業，又遭蝗旱飢匱〔一九〕，逐道東走，流離分散〔二０〕，幽、冀、兗、豫，荊、揚、蜀、漢，飢餓死亡，復失太半〔二一〕。邊地遂以丘荒〔二二〕，至今無人。原禍所起，皆吏過爾〔二三〕。

　　〔一〕「夫士重遷」當作「安土重遷」。漢書元帝紀永光四年詔曰：「安土重遷，黎民之性，骨肉相附，人情所願也。」通典一引崔實政論云：「小人之情，安土重遷，寧就飢餒，無適樂土之慮。」

　　〔二〕見救邊篇注。

　　〔三〕王先生云：『「於徙」疑「畏徙」之誤。』

　　〔四〕後漢書班超傳云：「狐死首丘，代馬依風。」文選古詩十九首李善注引韓詩外傳云：『詩曰：「代馬依北風，飛鳥棲故巢。」皆不忘本之謂也。』

　　〔五〕頓，讀為「鈍」。○鐸按：方言十：「頓、愍，惛也。」謹頓，謂謹願惛闇也。二字平列，又疊韻。

　　〔六〕「大」舊作「人」。○鐸按：班祿篇：「乃用奢誇廓人」，「人」誤作「大」，猶此「大」誤作「人」也。　　〔七〕鹽鐵論論誹篇云：「緒業不備者，不可以言理。」

　　〔八〕列女傳魏曲沃負曰：「有禍必及吾家。」

　　〔九〕「爭」下當脫「壞」字。敘錄云：「令壞郡縣，毆民內遷。」

　　〔一０〕漢書何並傳云：「並自從吏兵追林卿。」

　　〔一一〕詩十月之交云：「徹我牆屋。」趙策：『孟嘗君曰：「毋發屋室。」』按「發」字與上復，此當讀為「廢」。說文云：「廢，屋傾也。」○鐸按：下「發」字不誤，上「發」字當為「癹」。說文：「癹，以足蹋夷艹。」引春秋傳曰：「癹夷

崇之。」今隱六年左傳作「芟夷」，杜註：「芟，刈也。」癹、芟義近。「癹民禾稼」，猶言「刈民禾稼」耳。後漢書西羌傳：「乃遂刈其禾稼，發徹室屋」，即本此文，是其明證矣。「癹」作「發」者，世人多見「發」，少見「癹」，故「癹」訛而為「發」，或改為「芟」，班固答賓戲：「夷險發荒」，一作「芟荒」，尤其著例。此「癹」字若不誤為「發」，則校者亦必改為「芟」。古書有因字誤，而轉足考見舊本者，此類是已。夫屋可言發（鹽鐵論散不足篇「發屋賣業」是），而禾稼不可言發。汪不訂上句之誤，而輒改下讀，蓋泥於廢、芟之本訓，而適忘成十三年左傳有「芟夷我農功」之文。故有待今日之補苴也。　　〔一二〕漢書趙充國傳云：「行必為戰備，止必堅營壁。」呂氏春秋似順論云：「往而夷夫壘」，高誘註：「夷，平也。」　　〔一三〕漢書荊王劉賈傳云：「入楚地，燒其積聚，以破其業。」高帝紀云：「不事家人生產作業。」後漢書循吏仇覽傳云：「勸人生業，為制科令，至於果菜為限，

豕有數。」

　　〔一四〕○鐸按：「其」猶「之」也。此言太守令長強驅其民，使與之入居內郡也。本書之、其多互用，上文「此之感天致災」，以「之」為「其」，猶此以「其」為「之」矣。

　　〔一五〕詩雨無正云：「鼠思泣血。」「叫號」見救邊篇。

　　〔一六〕○鐸按：漢書賈誼傳：「其次廑得舍人」，註：「廑，劣也。」周語：「餘一人僅亦守府」，註：『「僅」猶「劣」也。』謹、廑、僅並字異而義同。

　　〔一七〕「威」舊作「滅」，據程本改。韓非子六反篇云：「吏威嚴而民聽從。」　　〔一八〕「摯」疑「違」，字形相近而誤。○鐸按：二字形遠，無緣致誤。此疑當作「敢有不慹」。說文：「慹，怖也。」言敢有不懼耳。汪說失之。

　　〔一九〕「匱」舊作「遺」。○鐸按：此篇「匱」誤作「遺」，凡三見。說詳上。

　　〔二０〕呂氏春秋貴直論：『狐援曰：「吾今見民之洋洋然東走，而不知所處。」』或云：此「東」疑「奔」之誤。後漢書隗囂傳討王莽檄云：「生者則奔亡流散，幼孤婦女，流離系虜。」○鐸按：寇發於西，故人民東走，下文兗、豫、荊、揚，皆在並、涼之東也。「東」字不誤。

　　〔二一〕後漢書馮衍傳云：「四垂之人，肝腦塗地，死亡之數，不啻大半。」漢書高帝紀韋昭註：「凡數，三分有二為太半，有一分為少半。」

　　〔二二〕意林云：「邊境牛羊，不可久荒。」「牛羊」即上文「太半」之誤。「丘」舊作「兵」，據敘錄改。後漢書梁統後冀傳云：「包含山藪，遠帶丘荒。」文選陸士衡嘆逝賦云：「

城闕之丘荒。」隸釋廣漢太守沈子琚綿竹江堰碑云：「躬耕者少，溉田●●」。「●●」即「丘荒」。按廣雅釋詁云：「丘，空也。」漢書息夫躬傳「丘亭」，後漢書龐參傳「丘城」，皆取此義。西羌傳虞詡疏曰：「眾羌內潰，郡縣兵荒。」「兵荒」疑亦「丘荒」之誤。

　　〔二三〕後漢書西羌傳云：「羌既轉盛，而二千石令長多內郡人，並無戰守意，皆爭上徙郡縣，以避寇難。朝廷從之，遂移隴西徙襄武，安定徙美陽，北地徙池陽，上郡徙衙。百姓戀土，不樂去舊，遂乃刈其禾稼，發徹室屋，夷營壁，破積聚。時連旱蝗饑荒，而驅踧劫略，流離分散，隨道死亡。或棄捐老弱，或為人僕妾，喪其大半。」皆本此文。

　　夫土地者，民之本也，誠不可久荒以開敵心〔一〕。且扁鵲之治病也〔二〕，審閉結〔三〕而通郁滯〔四〕，虛者補之，實者瀉之，〔五〕故病癒而名顯。伊尹之佐湯也，設輕重而通有無，損積余以補不足，故殷治而君尊〔六〕。賈誼痛於偏枯躄痱之疾〔七〕。今邊郡千里，地各有兩縣，戶財置數百〔八〕，而太守周回萬里，空無人民，美田棄而莫墾發〔九〕；中州內郡〔一０〕，規地拓〔一一〕境，不能半〔一二〕邊，而口戶百萬〔一三〕，田畝一全〔一四〕，人眾地荒，無所容足〔一五〕，此亦偏枯躄痱之類也。

　　〔一〕「開敵心」舊作「開墾」，據意林改。敘錄亦云：「今又丘荒，慮必生心。」列女傳晉獻驪姬云：「邊境無主，則開寇心。夫寇生其心，民嫚其政，國之患也。」按晉語「開」作「啟」。漢避景帝諱，以「啟」為「開」。

　　〔二〕史記云：「扁鵲者，姓秦氏，名越人。」　　〔三〕漢書藝文志論經方云：「通閉解結，反之於平。」

　　〔四〕素問六元正紀大論：『黃帝曰：「郁之甚者，治之奈何？」岐伯曰：「木郁達之，火郁發之，土郁奪之，金郁洩之，水郁折之。」』「滯」字舊脫，據意林補。淮南子俶真訓云：「血脈無郁滯。」

　　〔五〕素問三部九候論：『岐伯曰：「必先度其形之肥瘦，以調其氣之虛實。實則瀉之，虛則補之。」』　　〔六〕管子地數篇云：「昔日桀霸有天下，而用不足。湯有七十里之薄，而用有餘。伊尹善通移輕重，開闔決塞，通於高下徐疾之策，坐起之費時也。」　　〔七〕新書解縣篇云：「天下非特倒縣而已也，又類躄，且病痱。夫躄者一面病，痱者一方痛。」說文云：「痱，風病也。●，半枯也。」素問生氣通天論云：「汗出偏沮，使人偏枯。」

　　〔八〕漢書文帝紀二年顏師古註：『「財」與「纔」同。』

　　〔九〕漢書劉屈犛傳云：「興美田以利子弟賓客。」

　　〔一０〕漢書司馬相如傳大人賦云：「在乎中州」，顏師古註：「中州，中國也。」「內郡」注見救邊篇。

　　〔一一〕「拓」與「柝」同。

　　〔一二〕「半」舊作「生」，孫侍御改。　　〔一三〕「口戶」疑倒。

　　〔一四〕王先生云：『「全」當作「金」，謂直貴也。古以一斤為一金。』繼培按：「一」蓋「不」字之壞。管子禁藏篇云：「戶籍田結者，所以知貧富之不貲也。故善者必先知其田，乃知其人。田備然後民可足也。」「不全」即「不備」之謂。○鐸按：汪說近是。

　　〔一五〕荒」當為「狹」。商子算地篇云：「地狹而民眾者，民勝其地。」來民篇云：「土狹而民眾。」史記貨殖傳云：「地小人眾。」又云：「土地小狹民人眾。」鹽鐵論園池篇云：「三輔迫近於山河，地狹人眾。」皆其證也。通典一引崔實政論云：「今青、齊、兗、冀，人稠土狹，不足相供，而三輔左右及涼、幽州內附近郡，皆土曠人稀，厥田宜稼，悉不肯墾。今宜徙貧民不能自業者於寬地，此亦開草闢土振民之術也。」晏子春秋雜下云：「不得容足而寓焉。」

　　周書曰：「土多人少，莫出其材，是謂虛土，可襲伐也。土少人眾，民非其民，可匱〔一〕竭也。」是故土地人民必相稱也〔二〕。今邊郡多害而役劇〔三〕，動入禍門〔四〕。不為興利除害，有以勸之，則長無與復之〔五〕，而內〔六〕有寇戎之心〔七〕。西羌北虜，必生窺欲，誠大憂也。

　　〔一〕「匱」舊作「遺」。

　　〔二〕逸周書文傳解云：「土多民少，非其土也。土少人多，非其人也。」又云：『開望曰：「土廣無守可襲伐，土狹無食可圍竭。二禍之來，不稱之災。」』孔晁註：「政以人土相稱為善也。」禮記王制云：「凡居民，量地以制邑，度地以居民。地邑民居，必參相得也。」尉繚子兵談篇云：「量土地肥磽而立邑，建城稱地，以城稱人，以人稱粟。三相稱，則內可以固守，外可以戰勝。」商子來民篇云：「地方百里者，山陵處什一，藪澤處什一，溪谷流水處什一，都邑蹊道處什一，惡田處什一，良田處什四。□此食作夫五萬。其山陵溪谷藪澤，可以給其材，都邑蹊道，足以處其民。先王制土分民之律也。今秦之地，方千里者五，而谷土不能處二，田數不滿百萬，其藪澤溪谷名山大川之財物貨寶，又不盡為用。此人不稱土也。」

　　〔三〕後漢書和帝紀永元十三年詔曰：「幽、並、涼州戶口率少，邊役眾劇。」

　　〔四〕史記趙世家：『李兌曰：「同類相推，俱入禍門。」』

　　〔五〕○鐸按：「有以勸之，則長無與復之」，「與」猶「以」也，互文耳。

　　〔六〕「內」舊作「門」。

　　〔七〕管子法法篇云：「期於興利除害。」治國篇云：「先王者善為民除害興利，故天下之民歸之。所謂興利者，利農事也。所謂除害者，禁害農事也。農事勝則入粟多，入粟多則國富，國富則安鄉重家；安鄉重家，則雖變俗易習，驅眾移民，至於殺之，而民不惡也。此務粟之功也。上不利農則粟少，粟少則人貧，人貧則輕家，輕家則易去，易去則上令不能必行；上令不能必行，則禁不能必止；禁不能必止，則戰不必勝，守不必固矣。」鹽鐵論未通篇云：『傳曰：「大軍之後，累世不復。」方今郡國田野有隴而不墾，城郭有宇而不實，邊郡何饒之有乎？』漢書嚴助傳淮南王安上書云：「四年不登，五年復蝗，民生未復。」徐樂傳云：「間者，關東五穀數不登，年歲未復，民多窮困，重之以邊境之事，推數循理而觀之，民宜有不安其處者矣。不安故易動，易動者，土崩之埶也。」晁錯傳云：「陛下不救，則邊民絕望，而有降敵之心。」

　　百工製器，咸填其邊，散之兼倍，豈有私哉？乃所以固其內爾。先聖製法，亦務實邊，蓋以安中國也。譬猶家人遇寇賊者，必使老小羸軟居其中央，丁強武猛衛其外〔一〕。內人奉其養，外人御其難，蛩蛩距虛，更相恃仰，乃俱安存〔二〕。

　　〔一〕白虎通五行篇云：「丁者，強也。」論衡無形篇云：「身氣丁強。」　　〔二〕呂氏春秋不廣篇云：「北方有獸名曰蹶，鼠前而兔後，趨則跲，走則顛，常為蛩蛩距虛取甘草以與之。蹶有患害也，蛩蛩距虛必負而走。」爾雅釋地作「邛邛岠虛」。韓非子外儲說左上云：「不恃仰人而食。」新書道德說云：「物莫不仰恃德。」論衡感類篇云：「功無大小，德無多少，人須仰恃賴之者，則為美矣。」

　　詔書法令：二十萬口，邊郡十萬，歲舉孝廉一人；員除世舉廉吏一人〔一〕。羌反以來，戶口減少，又數易太守，至十歲不得舉。當職勤勞而不錄〔二〕，賢俊蓄積而不悉〔三〕，衣冠無所覬望〔四〕，農夫無所貪利，是以逐稼中災，莫肯就外。古之利其民，誘之以利，弗脅以刑〔五〕。易曰：「先王以省方觀民設教〔六〕。」是故建武初〔七〕，得邊郡，戶雖數百，令歲舉孝廉，以召來人。今誠宜權時令邊郡舉孝一人，廉吏世〔八〕舉一人，益置明經百石一人〔九〕，內郡人將妻子來佔著〔一０〕，五歲以上，與居民同均，皆得選舉。又募運民耕邊入谷，遠郡千斛，近郡二千斛，拜爵五大夫〔一一〕。可不欲爵者，使食倍賈於內郡〔一二〕。如此，君子小人各有所利，則雖欲令無往，弗能止也。此均〔一三〕苦樂，平傜役，充邊境，安中國之要術也。

　　〔一〕「詔書」以下，文有脫誤。按後漢書丁鴻傳云：『永元四年，代袁安為司徒。時大郡口五六十萬，舉孝廉二人，小郡口二十萬並有蠻夷者，亦舉二人。帝以為不均，下公卿會議。鴻與司空劉方上言：「凡口率之科，宜有階品，蠻夷錯雜不得為數。自今郡國，率二十萬口，歲舉孝廉一人；四十萬，二人；六十萬，三人；八十萬，四人；百萬，五人；百二十萬，六人；不滿二十萬，二歲一人；不滿十萬，三歲一人。」帝從之。』和帝紀永元十三年詔曰：「幽、並、涼州，戶口率少，邊役眾劇，束修良吏，進仕路狹。撫接夷狄，以人為本。其令緣邊郡，口十萬以上，歲舉孝廉一人；不滿十萬，二歲舉一人；五萬以下，三歲舉一人。」○俞樾云：『依文詮解，亦自可通。後漢書丁鴻傳：「自今郡國，率二十萬口，歲舉孝廉一人。」又和帝紀：「令緣邊郡，口十萬以上，歲舉孝廉一人。」是漢制舉孝廉，內郡與邊地不同。此文則合併言之。「詔書法令，二十萬口」，此以內地言也；「邊郡十萬」，此以邊地言也；其下雲「歲舉孝廉一人」，則合內地邊地而言也。如分別言之，當雲「詔書法令，郡國二十萬口，歲舉孝廉一人；邊郡十萬口，歲舉孝廉一人」，則文義自明矣。「員除世」句，「世」乃「三十」二字之誤。「除」疑當為「際」。淮南原道訓：「高不可際」，注曰：「際，至也。」「際」與「至」一聲之轉。以「際」為「至」，蓋漢人語。「員際三十，舉廉吏一人」，言滿三十員，則舉一廉吏也。下文云：「廉吏世舉一人」，「世」亦當為「三十」。』○鐸按：俞說是。「世」即「卅」之訛。說文：「卅，三十並也。」述赦篇：「令世歲老古時一赦」，浮侈篇：「或丁夫世不傅犁鋤」，「世」字誤與此同。

　　〔二〕毛詩卷耳序云：「知臣下之勤勞。」汝墳鄭箋云：「賢者而處勤勞之職。」

　　〔三〕「不」字舊脫，據程本補。新語術事篇云：「道術蓄積而不舒。」吳越春秋：『伍子胥曰：「平王卒，吾志不悉矣。」』　　〔四〕漢書杜周傳云：「衣冠謂欽為盲杜子夏」，顏師古註：「衣冠，謂士大夫也。」說文云：「覬，●幸也。」小爾雅廣言云：「覬，望也。」

　　〔五〕「利其民」之「利」當為「理」。理，治也。襄廿六年左傳云：「古之治民者，勸賞而畏刑。」杜註：「樂行賞而憚用刑。」○鐸按：「利」當為「制」，涉上下文二「利」字而誤。「制」本作「●」，故與「利」恆相亂，邊議篇：「易利禦寇」，舊訛「制」，卜列篇：「奉成陰陽而制物」，舊誤「利」，其比也。「制民」與篇首「制國」義近。書呂刑：「折民惟刑」，一作「制民惟刑」，陶潛四八目引同，此古言「制民」之證。

　　〔六〕觀象辭。

　　〔七〕後漢光武紀元。

　　〔八〕○鐸按：「世」當為「卅」，說見上。「人」程本作「又」，訛。

　　〔九〕○鐸按：上文「邊郡舉孝一人，廉吏卅舉一人」，皆言口率，不言其秩，疑此「百石」當為「百戶」，言此時邊郡戶口銳減，每百戶得增置一明經，所謂權宜之計也。

　　〔一０〕「佔」舊作「召」。史記田叔傳云：「因佔著名數，家於武功」，索隱云：「言卜日而自佔著家口名數，隸於武功，猶今附籍然也。」漢書宣帝紀地節三年詔曰：「流民自佔八萬餘口」，顏師古註：「佔者，謂自隱度其戶口而著名籍也。」二家說「佔」字各異，顏氏得之。○鐸按：小司馬以「家」為「家口」亦誤。說文：「家，居也。」言居於武功也。列子天瑞篇：「國不足，將嫁於衛」，家、嫁古字通。

　　〔一一〕漢書百官公卿表云：「爵九級，五大夫。」

　　〔一二〕「可」疑「其」之誤。「賈」讀為「價」。墨子號令篇云：「牧粟米布錢金，出內畜產，皆為平直其賈，與主人券書之。事已，皆各以其賈倍賞之。又用其賈貴賤多少賜爵。欲為吏者許之。其不欲為吏，而欲以受賜賞爵祿若贖士親戚所知罪人者，以令許之。」此文本於彼。

　　〔一三〕「此均」二字舊倒。 

　　天地開闢有神民，民神異業精氣通〔二〕。行有招召〔三〕，命有遭隨〔四〕，吉凶之期，天難諶斯〔五〕。聖賢雖察不自專，故立卜筮以質神靈〔六〕。孔子稱「蓍之德圓而神，卦之德方以智」。又曰：「君子將有行也，問焉而以言，其受命而向〔七〕。」是以禹之得皋陶，文王之取呂尚，皆兆告其象，卜底其思，以成其吉〔八〕。

　　〔一〕○鐸按：「列」猶「論」也。小爾雅廣詁：「列，次也。」廣言：「列，陳也。」論語序集解云：「論，次也。」史記張儀傳索隱云：「論，陳也。」凡陳說事理而有序次為「論」，亦可謂之「列」。下三篇同。

　　〔二〕御覽一引尚書中候云：「天地開闢。」楚語：『觀射父云：「古者民神不雜，民之精爽不攜貳者，則明神降之，在男曰覡，在女曰巫，是使制神之處位次主，而為之牲器時服，而後使先聖之後之有光烈而敬恭明神者以為之祝，使名姓之後而心率舊典者為之宗。於是乎有天地神名類物之官，是謂五官，各司其序，不相亂也。民是以能有忠信，神是以能有明德。民神異業，敬而不瀆，故神降之嘉生，民以物享，禍災不至，求用不匱。」』路史前紀三引此文，誤以「神民」為帝者名氏，又以「行」字帶上讀，陳耀文天中記十一嘗正之。○鐸按：山海經海內經有「神民之丘」，郭註：「神民，言上有神人。」或此「神民」為古帝者名氏，未可知也。

　　〔三〕荀子勸學篇云：「言有召禍也，行有招辱也。」

　　〔四〕莊子列禦寇篇云：「達大命者隨，達小命者遭。」春秋繁露重政篇云：「人始生有大命，是其體也。有變命存其閒者，其政也。政不齊，則人有忿怒之志。若將施危難之中而時有遭隨者，神明之所接絕屬之符也。」遭命、隨命，注見論榮篇。

　　〔五〕詩大明。「諶」今作「忱」。漢書貢禹傳、後漢書胡廣傳、續漢書律歷志論、春秋繁露如天之為篇、說文諶字下並與此同。○鐸按：毛詩作「忱」用借字，三家作「諶」用本字。爾雅釋詁：「諶，信也。」相列篇亦引此詩，「諶」作「忱」，蓋後人依毛詩改之。

　　〔六〕禮記祭義云：「昔者聖人建陰陽天地之情，立以為易。易抱龜南面，天子卷冕北面，雖有明知之心，必進斷其志焉，示不敢專，以尊天也。」史記龜策傳云：「君子謂夫輕卜筮無神明者，悖；背人道信禎祥者，鬼神不得其正。故書建稽疑，五謀而卜筮居其二，五佔從其多，明有而不專之道也。」白虎通蓍龜篇云：「聖人獨見先睹，必問蓍龜何？示不自專也。」論衡辨祟篇云：「聖人舉事，先定於義，義已定立，決以卜筮，示不專己，明與鬼神同意共指，欲令眾下信用不疑。」卜筮篇云：「俗信卜筮，謂卜者問天，筮者問地，蓍神龜靈，兆數報應，故舍人議而就卜筮，違可否而信吉凶。」實知篇云：「若蓍龜之知吉凶，蓍草稱神，龜稱靈矣。」

　　〔七〕並易繫辭上傳。而向，「而」字王弼本作「如」，古通。○鐸按：而、如古通，顧炎武嘗舉二十餘事，見日知錄卷三十二。向，釋文云：『又作「響」。』向，隸俗字，說文所無。

　　〔八〕六韜文師篇云：『文王將田，史編布卜曰：「田於渭陽，將大得焉。非龍非

，非虎非羆，兆得公侯，天遺汝師，以之佐昌，施及三王。」文王曰：「兆致是乎？」史編曰：「編之太祖史疇為禹佔得皋陶，兆比於此。」文王乃齋三日，田於渭陽，卒見太公坐茅以漁，乃載與俱歸，立以為師。』宋書符瑞志上史編作史遍，云：『王至於磻溪之水，呂尚釣於涯。王下趨拜曰：「望公七年，乃今見光景於斯。」』按志所言，皆本緯書。○鐸按：昭元年左傳杜註：「底，致也。」

　　夫君子聞善則勸樂而進〔一〕，聞惡則循〔二〕省而改尤，故安靜而多福；小人聞善〔三〕，聞惡〔四〕即懾懼而妄為，故狂躁而多禍。是故凡卜筮者，蓋所問吉凶之情，言興衰之期，令人修身慎行以迎福也〔五〕。

　　〔一〕脫一字。○鐸按：孟子梁惠王上篇：「而民歡樂之」，宋孫奭音義云：『「歡樂」本一作「勸樂」。』昭九年左傳叔孫昭子引詩：「經始勿亟，庶民子來」，杜註：「言文王始經營靈台，非急疾之，眾民自以為子義來勸樂為之。」此「勸樂」二字蓋本孟子。

　　〔二〕「循」當作「修」。　　〔三〕「善」下脫六字。

　　〔四〕「聞惡」二字補。

　　〔五〕漢書王貢兩龔鮑傳序云：「嚴君平卜筮於成都市。以為卜筮者賤業，而可以惠眾人。有邪惡非正之問，則依蓍龜為言利害。與人子言依於孝，與人弟言依於順，與人臣言依於忠，各因埶導之以善。從吾言者，已過半矣。」

　　且聖王之立卜筮也，不違民以為吉，不專任以斷事〔一〕。故鴻範之佔，大同是尚〔二〕。書又曰：「假爾元龜，罔敢知吉〔三〕。」詩云：「我龜既厭，不我告猶〔四〕。」從此觀之，蓍龜之情，儻有隨時儉易〔五〕，不以誠邪？將世無史蘇之材〔六〕，識神者少乎？及周史之筮敬仲〔七〕，莊叔之筮穆子〔八〕，可謂能探賾索隱，鉤深致遠者矣〔九〕。使獻公早納史蘇之言，穆子宿備莊叔之戒〔一０〕，則驪姬、豎牛之讒，亦將無由而入，無破國危身之禍也〔一一〕。

　　〔一〕論衡卜筮篇云：「世人言卜筮者多，得誠實者寡。論者或謂蓍龜可以參事，不可純用。」　　〔二〕「鴻」今作「洪」。

　　〔三〕書西伯戡黎。「假爾」今作「格人」，史記殷本紀作「假人」。禮記曲禮云：「假爾泰龜有常。」○鐸按：論衡卜筮篇云：『紂至惡之君也。當時災異繁多，七十卜而皆凶，故祖伊曰：「格人元龜，罔敢知吉。」賢者不舉，大龜不兆。』孫星衍尚書今古文註疏云：『以「賢者」訓「格人」，則古文尚書自作「人」，與今文異也。』段玉裁古文尚書撰異云：『「格人」作「假爾」，此蓋如禮記「假爾大龜有常」之訓，疑今文尚書本然。然史記作「假人」，假、格古通用。論衡以「賢者」訓「格人」，則今文尚書與古文尚書同也。「爾」字恐有誤。』陳喬樅今文尚書經說考八云：『作「假爾」者，當是小夏侯本。曲禮：「假爾泰龜有常，假爾泰筮有常」，鄭注以為「命龜筮詞」，自是經師相傳舊說。「爾」古文作「尒」，與「人」相近。漢書言夏侯建從五經諸儒問與尚書相出入者，牽引以次章句，具文飾說。夏侯勝非之曰：「建所謂章句小儒，破碎大道。」建亦非勝為學疏略，難以應敵。建卒自顓門名經。此蓋建據曲禮文，疑尚書「假人」為「假尒」之訛，故讀從「尒」字。王符所引，殆小夏侯尚書與？』孫、段、陳三家定作「假爾」者為今文尚書是也。古文作「格人」者，「人」即「尒」字之壞，蓋可無疑。　　〔四〕小旻。

　　〔五〕易繫辭上傳云：「辭有險易」，釋文引京房註：「險，惡也；易，善也。」古字險、儉通用。易屯卦：「動乎險中」，隸釋劉修碑作「儉」。否卦「儉德」，李鼎祚周易集解引虞翻曰：『「儉」或作「險」。』襄廿九年左傳：「險而易行」，史記吳世家作「儉」。

　　〔六〕僖十五年左傳。

　　〔七〕莊廿二年左傳。○鐸按：「及」猶「若」也。訓見經傳釋詞卷五。

　　〔八〕昭五年左傳。

　　〔九〕易繫辭上傳。

　　〔一０〕○鐸按：「宿」亦「早」也。周書寤儆篇孔晁註：「●，古文夙。」說文：「●，從●聲。●，古文夙。」爾雅釋詁：「夙，早也。」

　　〔一一〕○鐸按：晉語一：『獻公卜伐驪戎，史蘇佔之曰：「勝而不吉。」公弗聽，遂伐驪戎，克之，獲驪姬以歸。有寵，立以為夫人。生奚齊。驪姬請使申生主曲沃，重耳處蒲城，夷吾處屈，奚齊處絳。公許之。史蘇曰：「亂本生矣。」驪姬果作難，殺太子，而逐二公子。』故曰：「使獻公早納史蘇之言，則驪姬之讒亦將無由而入。」此與僖十五年史蘇佔獻公筮嫁伯姬於秦事不相涉。汪箋略，故備說之。　　聖人甚重卜筮，然不疑之事，亦不問也〔一〕。甚敬祭祀，非禮之祈，亦不為也〔二〕。故曰：「聖人不煩卜筮〔三〕」，「敬鬼神而遠之〔四〕」。夫鬼神與人殊氣異務，非有事故，何奈於我〔五〕？故孔子善楚昭之不祀河〔六〕，而惡季氏之旅泰山〔七〕。今俗人筴〔八〕於卜筮，而祭非其鬼〔九〕，豈不惑哉！

　　〔一〕桓十一年左傳云：「卜以決疑，不疑何卜？」

　　〔二〕禮記曲禮云：「非其所祭而祭之，名曰淫祀。」　　〔三〕哀十八年左傳。　　〔四〕論語。

　　〔五〕史記吳世家：『專諸曰：「是無奈我何。」』

　　〔六〕哀六年左傳。○鐸按：黃河古稱河。

　　〔七〕論語。　　〔八〕「筴」疑「狎」。　　〔九〕論語：「非其鬼而祭之，諂也。」

　　亦有妄傳姓於五音，設五宅之符第〔一〕，其為誣也甚矣！古有陰陽，然後有五行〔二〕。五帝右據行氣〔三〕，以生人民〔四〕，載世遠，乃有姓名敬民〔五〕。名字者，蓋所以別眾猥而顯此人爾，非以紀〔六〕五音而定剛柔也。今俗人不能推紀本祖，而反欲以聲音言語定五行，誤莫甚焉〔七〕。

　　〔一〕論衡詰術篇云：「五音之家，用口調姓名及字，用姓定其名，用名正其字。口有張歙，聲有外內，以定五音宮商之實。」又云：『圖宅術曰：「宅有八術，以六甲之名數而第之，第定名立，宮商殊別。宅有五音，姓有五聲。宅不宜其姓，姓與宅相賊，則疾病死亡，犯罪遇禍。」』王先生云：『「傳」當作「傅」。』○鐸按：程本作「

」，亦誤。

　　〔二〕春秋繁露五行相生篇云：「天地之氣，合而為一，分為陰陽，判為四時，列為五行。行者行也，其行不同，故謂之五行。」

　　〔三〕家語五帝篇：『孔子曰：「昔某也聞諸老聃曰：天有五行，木、火、金、水、土，分時化育，以成萬物。其神謂之五帝。」釋名釋天云：「五行者，五氣也。」白虎通五行篇云：「言行者，欲言為天行氣之義也。」王先生云：『「右」疑當作「各」。』繼培按：「各」字是也。漢書律歷志云：「三代各據一統。」　　〔四〕禮記大傳云：「王者禘其祖之所自出，以其祖配之。」鄭註：「王者之先祖皆感太微五帝之精以生，蒼則靈威仰，赤則赤熛怒，黃則含樞紐，白則白招拒，黑則汁光紀。」疏云：『「蒼則靈威仰」至「汁光紀」者，春秋文耀鉤文。』宣三年公羊傳何休註：「上帝，五帝在太微之中，迭生子孫，更王天下。」疏云：「此五帝者，即靈威仰之屬。」

　　〔五〕「敬民」蓋「號氏」之誤。

　　〔六〕「紀」舊作「絕」。

　　〔七〕論衡詰術篇云：「人之有姓者，用稟於天。天得五行之氣為姓耶？以口張歙聲外內為姓也？如以本所稟於天者為姓，若五穀萬物稟氣矣，何故用口張歙、聲內外定正之乎？」　　夫魚處水而生〔一〕，鳥據巢而卵。即〔二〕不推其本祖，諧音而可，即〔三〕呼鳥為魚，可內〔四〕之水乎？呼魚為鳥，可棲之木邪〔五〕？此不然之事也。命駒曰犢，終必〔六〕為馬。是故凡姓之有音也，必隨其本生祖所王也。太皞木精，承歲而王，夫其子孫咸當為角。神農火精，承熒惑而王，夫其子孫咸當為征。黃帝土精，承鎮而王，夫其子孫咸當為宮。少皞金精，承太白而王，夫其子孫咸當為商。顓頊水精，承辰而王，夫其子孫咸當為羽〔七〕。雖號百變，音行不易。

　　〔一〕莊子至樂篇文。

　　〔二〕「即」字疑衍，蓋「卵」之駁文。○鐸按：「即」猶「若」也。訓見經傳釋詞卷八。汪以為衍文，非。

　　〔三〕「即」與「則」同。

　　〔四〕「內」讀為「納」。

　　〔五〕說文云：「西，鳥在巢上。或從木、妻作棲。」

　　〔六〕「必」舊作「不」。

　　〔七〕漢書律歷志云：「五星之合於五行，水合於辰星，火合於熒惑，金合於太白，木合於歲星，土合於鎮星。」御覽五引尚書考靈耀云：「歲星木精，熒惑火精，鎮星土精，太白金精，辰星水精也。」開元佔經十九引春秋運斗樞云：「歲星帥五精聚於東方七宿，蒼帝以仁良溫讓起。熒惑帥五精聚於南方七宿，赤帝以寬明多智略起。填星帥五精聚於中央，黃帝以重厚賢聖起。太白帥五精聚於西方七宿，白帝以勇武誠信多節義起。辰星帥五精聚於北方七宿，黑帝以清平靜潔通明起。」「填」與「鎮」同。

　　俗工又曰：「商家之宅，宜西出門〔一〕。」此復虛矣。五行當出乘其勝，入居其隩乃安吉。商家向東入〔二〕，東入反以為金伐木，則家中精神日戰鬥也。五行皆然。又曰：「宅有宮商之第，直符之歲〔三〕。」既然者，於〔四〕其上增損門數，即可以變其音而過其符邪？今一宅也，同姓相代，或吉或凶；一官也，同姓相代，或遷或免；一宮也，成、康居之日以興，幽、厲居之日以衰。由此觀之，吉凶興衰不在宅明矣〔五〕。

　　〔一〕論衡詰術篇云：『圖宅術曰：「商家門不宜南向，征家門不宜北向，則商金南方火也，征火北方水也。水勝火，火賊金，五行之氣不相得，故五姓之宅，門有宜向。向得其宜，富貴吉昌；向失其宜，貧賤衰耗。」』　　〔二〕文有脫誤。

　　〔三〕論衡●時篇云：「太歲在子，子宅直符，午宅為破。」

　　〔四〕舊作「放」。

　　〔五〕論衡詰術篇云：「今府廷之內，吏舍連屬，門向有南北，長吏舍傳，閭居有東西。長吏之姓，必有宮商，諸吏之舍，必有徵羽。安官遷徙，未必角姓門南向也。失位貶黜，未必商姓門北出也。」

　　及諸神祇太歲、豐隆、鉤陳、太陰將軍之屬〔一〕，此乃天吏，非細民所當事也。天之有此神也，皆所以奉成陰陽而利物也〔二〕，若人治之有牧守令長矣。向之何怒？背之何怨？君民道近，不宜相責，況神致貴，與人異禮，豈可望乎〔三〕？

　　〔一〕韓非子飾邪篇云：「豐隆、五行、太乙、王相、攝提、六神、五括、天河、殷搶、歲星。」王逸離騷注云：「豐隆，雷師。」漢書揚雄傳云：「詔招搖與太陰兮，伏鉤陳使當兵。」張晏曰：「太陰，歲後三辰也。」服虔曰：「鉤陳，紫宮外營陳星。」按抱朴子登涉篇有諾皋太陰將軍。○鐸按：「及」猶「若」也，與上「及周史之筮敬仲」同。

　　〔二〕漢書律歷志云：「萬物棣通，族出於寅，人奉而成之。」「利」何本作「吏」。按利、吏並誤，當是「●」字。說文云：「●，裁也。從刀，從未。」●、利字形相近而誤。　　〔三〕論衡譏日篇云：「堪輿歷歷上諸神非一，聖人不言，諸子不傳，殆無其實。天道難知，假令有之，諸神用事之日也。忌之何福？不諱何禍？王者以甲子之日舉事，民亦用之，王者聞之，不刑法也。夫王者不怒民不與己相避，天神何為獨當責之？」說文云：「●，責望也。」經典通作「望」。

　　且欲使人而避鬼，是即道路不可行，而室廬不復居也。此謂賢人君子秉心方直，精神堅固者也〔一〕。至如世俗小人，丑妾婢婦〔二〕，淺陋愚戇，漸染既成，又數揚精破膽。今不順精誠所向〔三〕，而強之以其所畏，直亦增病爾。何以明其然也？夫人之所以為人者，非以此八尺之身也〔四〕，乃以其有精神也。人有恐怖死者，非病之所加也，非人功之所辜也〔五〕。然而至於遂不損者〔六〕，精誠去之也〔七〕。孟賁狎猛虎而不惶〔八〕，嬰人畏螻蟻而發聞〔九〕。今通士〔一０〕或欲強羸病之愚人〔一一〕，必之其所不能〔一二〕，吾又恐其未盡善也〔一三〕。

　　〔一〕詩定之方中云：「秉心塞淵」，毛傳：「秉，操也。」淮南子泛論訓云：「聖人心平志易，精神內守，物莫足以惑之。」魯語云：「血氣強固。」

　　〔二〕禮記曲禮鄭註：「婢之言卑也。」

　　〔三〕莊子漁父篇云：「真者，精誠之至也。不精不誠，不能動人。」論衡感虛篇云：「精誠所加，金石為虧。」

　　〔四〕考工記云：「人長八尺。」說文雲「夫，丈夫也。周制以八寸為尺，十尺為丈。人長八尺，故曰丈夫。」　　〔五〕句有誤字。

　　〔六〕損，謂病減也。後漢書袁安後閎傳云：「封觀當舉孝廉，以兄名位未顯，遂稱風疾。後數年，兄得舉，觀乃稱損。」方言云：「斟，益也。凡病少愈而加劇，亦謂之不斟。」郭註：「言雖少損無所益也。」

　　〔七〕漢書東方朔傳云：「精神散而邪氣及。」

　　〔八〕舊作「蓋奔柙猛虎而不惶」。按韓非子守道篇云：「服虎而不以柙，此賁、育之所患。」意與此背。荀子臣道篇云：「狎虎則危，災及其身。」論衡遭虎篇亦云：「夫虎，山林之獸，不狎之物也。」廣雅釋詁云：「惶，懼也。」　　〔九〕「嬰人」猶「嬰兒」。發聞，謂發聲聞於人也。韓策張儀說韓王曰：「夫秦卒之與山東之卒也，猶孟賁之與怯夫也。以重力相壓，猶烏獲之與嬰兒也。」是亦孟賁、嬰兒對舉之證。

　　〔一０〕荀子不苟篇云：「物至而應，事起而辨，若是則可謂通士矣。」淮南子修務訓云：「通士者，必孔、墨之類。」

　　〔一一〕禮記問喪云：「身病體羸。」韓非子十過篇云：「士大夫羸病。」

　　〔一二〕大戴禮曾子立事篇云：「強其所不能。」

　　〔一三〕論語云：「未盡善也。」

　　移風易俗之本，乃在開其心而正其精。今民生不見正道，而長於邪淫誑惑之中，其信之也，難卒〔一〕解也。惟王者能變之〔二〕。

　　〔一〕「卒」讀為「猝」。

　　〔二〕漢書地理志云：『孔子曰：「移風易俗，莫善於樂。」言聖王在上，統理人倫，必務其本而易其末。淮南子泰族訓云：「誠決其善志，防其邪心，啟其善道，塞其奸路，與同出一道，則民性可善，而風俗可美也。」 

　　凡人吉凶，以行為主，以命為決。行者，己之質也；命者，天之制也〔二〕。在於己者，固可為也；在於天者，不可知也。巫覡祝請，亦其助也，然非德不行。巫史祝祈者，蓋所以交鬼神而救細微爾，至於大命〔三〕，末如之何〔四〕。譬民人之請謁於吏矣，可以解微過，不能脫正罪。設有人於此〔五〕，晝夜慢侮君父之教，干犯先王之禁，不克己心，思改過〔六〕善，而苟驟發請謁，以求解免，必不幾矣〔七〕。不若修己，小心畏慎，無犯上之必令也〔八〕。故孔子不聽子路，而雲「丘之禱久矣〔九〕」。孝經云：「夫然，故生則親安之，祭則鬼享之。」由此觀之，德義無違，鬼〔一０〕神乃享；鬼神受享，福祚乃隆〔一一〕。故詩云：「降福穰穰，降福簡簡，威儀板板。既醉既飽，福祿來反〔一二〕。」此言人德義美茂，神歆享醉飽，乃反報之以福也。　　〔一〕○鐸按：此篇論卻災致福，在己修德，不在禱祀。說雖是，而適暴露作者為有神論者。舊作「正列」者訛。

　　〔二〕白虎通壽命篇云：「命者何謂也？人之壽也，天命己使生者也。」

　　〔三〕哀十五年左傳云：「大命隕墜。」　　〔四〕論語云：「吾末如之何也已矣。」

　　〔五〕孟子云：「有人於此。」

　　〔六〕「過」下脫一字。○鐸按：邵校本臆補「遷」字。

　　〔七〕「幾」讀為「冀」。○鐸按：贊學篇「必無幾矣」同。　　〔八〕「必令」疑倒。述赦篇云：「奸軌之減十八九，可勝必也。」即其例。或云：「必令，謂罰嚴而必也。」

　　〔九〕論語。

　　〔一０〕「鬼」字舊脫。

　　〔一一〕昭廿年左傳云：「鬼神用享，國受其福。」

　　〔一二〕詩執競。「板板」今作「反反」。○鐸按：程本「穰穰」作「禳禳」。爾雅釋訓：「禳禳，福也。」釋文：『今作「穰」。』阮元校勘記云：『毛詩執競：「穰穰，眾也。」字從禾，言若黍稷之眾多也。爾雅：「禳禳，福也。」字從示，言禳除災禍，則神降之福也。今本蓋據毛詩改之。』陳喬樅詩經四家異文考云：『初學記十五引詩亦作「禳」字，與爾雅及潛夫論合，是三家今文有作「禳禳」者。毛詩「禳」作「穰」，「板」作「反」，與三家文異。』穰穰，眾也。板板，大也。「反」借字，「禳」字訛。

　　虢公〔一〕延神而亟亡〔二〕，趙嬰祭天而速滅〔三〕，此蓋所謂神不歆其祀，民不即其事也〔四〕。故魯史書曰：「國將興，聽於民；將亡，聽於神〔五〕。」楚昭不穰雲〔六〕，宋景不移咎〔七〕，子產距裨灶〔八〕，邾文公違卜史〔九〕，此皆審己知道，身以俟命者也〔一０〕。晏平仲有言：「祝有益也，詛亦有損也〔一一〕。」季梁之諫隋侯〔一二〕，宮之奇說虞公〔一三〕，可謂明乎天人之道，達乎神明之分矣。

　　〔一〕「公」字舊脫。

　　〔二〕莊卅二年左傳。○鐸按：事亦見周語上。

　　〔三〕成五年左傳。○鐸按：傳云：『嬰夢天使謂己：「祭余，余福女。」祭之明日而亡。』此雲「祭天」，即祭其神。

　　〔四〕昭元年左傳。

　　〔五〕莊卅二年左傳。

　　〔六〕哀六年左傳。○鐸按：傳雲『是歲也，有雲如眾赤鳥，夾日以飛。楚子使問諸周太史。周太史曰：「其當王身乎！若禜之，可移於令尹、司馬。」王曰：「除腹心之疾，而置諸股肱，何益？」遂弗禜。』杜註：「禜，禳祭。」此文「穰」當為「禳」。兩京本、述古堂本不誤。

　　〔七〕呂氏春秋制樂篇。○鐸按：事亦見淮南子道應訓、新序雜事四、論衡變虛篇。　　〔八〕昭十七年左傳。○鐸按：距、

古字通，俗作「拒」。裨灶欲用瓘、斝、玉瓚禳火，而子產拒之也。

　　〔九〕文十三年左傳。

　　〔一０〕禮記中庸云：「君子居易以俟命。」「身」上脫一字，當是「修」字。孟子云：「殀壽不貳，修身以俟之，所以立命也。」

　　〔一一〕昭廿年左傳。○鐸按：傳無下「也」字，晏子春秋外篇同。內篇諫上作「則詛亦有損也」。　　〔一二〕桓六年左傳。○鐸按：「隋」字後人所改，傳作「隨」。　　〔一三〕僖五年左傳。○鐸按：此本作「宮奇之說虞公」。宮之奇而稱宮奇，猶介之推稱介推（見遏利篇、交際篇）。上文楚昭王作楚昭，宋景公作宋景，皆名字剪截之例也。「宮奇之說虞公」，與「季梁之諫隋侯」一律，若如今本，則句法參差矣。卜列篇：「周史之筮敬仲，莊叔之筮穆子」，相列篇：「唐舉之相李兌、蔡澤，許負之相鄧通、條侯」，語例並與此同。

　　夫妖不勝德〔一〕，邪不伐正〔二〕，天之經也〔三〕。雖時有違，然智者守其正道，而不近於淫鬼。所謂淫鬼者，閒邪精物〔四〕，非有守司真神靈也〔五〕。鬼之有此，猶人之有奸言賣平以干求者也〔六〕。若或誘之〔七〕，則遠來不止，而終必有咎〔八〕。鬼神亦然，故申繻曰：「人之所忌，其氣炎以取之。人無釁焉，妖不自作〔九〕。」是謂人不可多忌，多忌妄畏，實致妖祥。

　　〔一〕史記殷本紀：『伊陟曰：「臣聞妖不勝德。」』

　　〔二〕淮南子繆稱訓云：「正身直行，眾邪自息。」

　　〔三〕孝經。

　　〔四〕史記留侯世家贊云：「學者多言無鬼神，然言有物。」齊悼惠王世家：「魏勃少時，欲求見齊相曹參，家貧無以自通，乃常獨早夜掃齊相舍人門外。相舍人怪之，以為物而伺之。」索隱：『姚氏云：「物，怪物。」』說文云：「●改，大剛卯也。以逐精鬼。」漢書藝文志雜佔類有人鬼精物六畜變怪二十一卷。

　　〔五〕大戴禮曾子天員篇云：「陽之精氣曰神，陰之精氣曰靈。神靈者，品物之本也。」

　　〔六〕賣平，以市道為喻。周禮小宰：「聽賣買以質劑」，鄭司農云：「質劑，謂市中平賈，今時月平是也。」漢書食貨志云：「諸司市常以四時中月實定所掌，為物上中下之賈，各自用為其市平。」法言學行篇云：「一哄之市，必立之平。」李軌註：「市無平，必失貴賤之正。」鹽鐵論本議篇云：「開委府於京，以籠貨物。賤即買，貴則賣。是以縣官不失實，商賈無所貿利，故曰平準。」禁耕篇云：「山海有禁而民不傾，貴賤有平而民不疑。縣官設衡立准，人從所欲，雖使五尺童子適市，莫之能欺。今罷去之，則豪民擅其用而專其利。決市閭巷，高下在口吻，貴賤無常。」本議篇又云：「行奸賣平，農民重苦。」「賣平」即所謂「高下在口吻」也。續漢書五行志云：『

　　桓帝之初，京師童謠曰：「游平賣印自有平，不辟賢豪及大姓。」』後漢書竇武傳章懷注引「平」作「評」。蓋勳傳注引續漢書云：『中平元年，黃巾賊起，故武威太守酒泉黃雋被征失期。梁鵠欲奏誅雋，勳為言得免。雋以黃金二十斤謝勳。勳謂雋曰：「吾以子罪在八議，故為子言，吾豈賣評哉？」終辭不受。』「評」與「平」同。郭太后許劭傳：「劭與從兄靖俱有高名，好共核論鄉黨人物，每月輒更其品題，故汝南俗有月旦評焉。」「月旦評」亦取「月平」之義。漢時市列，每月評定貴賤，如今時朔望有長落矣。

　　〔七〕說文云：「●，相訹呼也。或從言、秀。」

　　〔八〕宣十二年左傳云：「必有大咎。」

　　〔九〕莊十四年左傳。「炎」正義本作「焰」，釋文作「炎」。按漢書五行志、藝文志並作「炎」，顏師古曰：『炎，讀與「焰」同。』風俗通過譽篇亦云：「人之所忌，炎自取之。」續漢書五行志贊云：「妖豈或妄，氣炎以觀。」亦用此傳文也。○鐸按：「焰」即「炎」之後出加聲旁字。說見楊遇夫先生積微居小學述林卷五。

　　且人有爵位，鬼神有尊卑。天地山川、社稷五祀〔一〕、百辟卿士有功於民者〔二〕，天子諸侯所命祀也〔三〕。若乃巫覡之謂獨語〔四〕，小人之所望畏，土公、飛屍、咎魅、北君、銜聚、當路、直符七神〔五〕，及民間繕治微蔑小禁，本非天王所當憚也〔六〕。

　　〔一〕禮記王制云：「天子祭天地，諸侯祭社稷，大夫祭五祀。天子祭天下名山大川，諸侯祭名山大川之在其地者。」

　　〔二〕禮記月令云：「命百縣雩祀百辟卿士有益於民者。」祭法云：「此皆有功烈於民者也。」

　　〔三〕僖卅一年左傳云：「不可以閒成王、周公之命祀。」

　　〔四〕○鐸按：「謂獨」疑當作「請禱」。

　　〔五〕論衡解除篇云：「宅中主神，有十二焉。青龍、白虎，列十二位。龍虎猛神，天之正鬼也。飛屍流凶，不敢安集。」○鐸按：周廣業意林附編引裴氏新言：「俗間有土公之神。」「土公」即今俗所謂「土煞」，程本作「士公」，訛。

　　〔六〕後漢書來歙後歷傳云：「皇太子驚病不安，避幸安帝乳母野王君王聖舍。太子乳母王男、廚監邴吉等以為聖舍新繕修，犯土禁，不可久御。」鐘離意傳章懷注引東觀記曰：『意在堂邑，出俸錢，帥人作屋，功作既畢，為解土祝曰：「興功役者令，百姓無事。如有禍祟，令自當之。」』論衡解除篇云：「世間繕治宅舍，鑿地掘土，功成作畢，解謝土神，名曰解土。為土偶人以像鬼形，令巫祝延以解土神。已祭之後，心快意喜，謂鬼神解謝，殃禍除去。」

　　舊時京師不防〔一〕，動功造禁，以來吉祥應瑞〔二〕，子孫昌熾〔三〕，不能過前。且夫以君畏臣，以上需下，則必示弱而取陵，〔四〕殆非致福之招也〔五〕。

　　〔一〕○鐸按：「不防」二字疑有誤。

　　〔二〕漢書車千秋傳云：「每有吉祥嘉應，數褒賞丞相。」王莽傳云：「神祇歡喜，申以福應，吉瑞累仍。」按「應瑞」字倒，「瑞應」見三式篇。○鐸按：呂氏春秋不侵篇云：「不足以來士矣」，高註：『「來」猶「致」也。』或「來」當為「求」。隸書求、來多相亂，書呂刑：「惟貨惟來」，馬融本作「求」。楚策：「寡人之得求反」，御覽人事部引作「來」。逸周書大聚篇：「王若欲來天下民」（玉海二十、六十引如此），周祝篇：「彼觀萬物，則何為來？」孟子離婁篇：「舍館定，然後來見長者乎？」今本「來」並誤作「求」。是其例。　　〔三〕詩閟宮云：「俾爾昌而熾。」後漢書西南夷傳朱輔上遠夷樂德歌詩云：「子孫昌熾。」　　〔四〕僖八年左傳云：「示之弱矣。」昭十八年傳云：「下陵上替。」○鐸按：「需」亦「畏」也。周禮考工記輈人：「馬不契需」，先鄭註：『需，讀為「畏需」之「需」。』是「需」與「畏」同義。哀六年左傳：「需，事之下也。」十四年傳：「需，事之賊也。」釋文並云：「需，疑也。」「疑」亦畏怯恐懼之義（禮記雜記：「五十不致毀，六十不毀，七十飲酒食肉，皆為疑死。」鄭註：『「疑」猶「恐」也。』荀子宥坐篇：「其赴百仞之谷不懼」，大戴禮勸學篇「懼」作「疑」）。鬼神亦天王之臣，故曰「君畏臣，上需下，示弱取陵」也。　　〔五〕易震彖曰：「震來●●，恐致福也。」周禮男巫：「招弭以除疾病」，鄭註：「招，招福也。」　　嘗觀上記〔一〕，人君身修正〔二〕賞罰明者，國治而民安；民安樂者，天悅喜而增曆數。故書曰：「王以小民受天永命〔三〕。」孔子曰：「天之所助者順也，人之所助者信也。履信思乎順，又以尚賢，是以自天祐之，吉無不利〔四〕。」此最卻凶災而致福善之本也〔五〕。

　　〔一〕「上記」注見思賢篇。

　　〔二〕漢書匡衡傳云：「聖德純備，莫不修正。」賈山傳顏師古註：「修正，謂修身正行者。」宣帝紀元康元年詔云：「吏民厥身修正。」

　　〔三〕召誥。○鐸按：陳喬樅今文尚書經說考二十云：『經言「上下勤恤」，即務求治國安民之道。民安乃命永。王符之言，亦述今文尚書說也。』

　　〔四〕易繫辭上傳。○鐸按：王弼本「賢」下「利」下並有「也」字，此省。

　　〔五〕漢書李尋傳云：「凶災銷滅，子孫之福不旋日而至。」治要載仲長統昌言云：「王者官人無私，唯賢是親，勤恤政事，屢省功臣，賞錫期於功勞，刑罰歸乎眾惡，政平民安，各得其所，則天地將自從我而正矣，休祥將自應我而集矣，惡物將自舍我而亡矣。」意與此同。 

　　詩所謂「天生烝民，有物有則〔二〕」。是故人身體形貌皆有像類〔三〕，骨法角肉各有分部，以著性命之期，顯貴賤之表〔四〕，一人之身，而五行八卦之氣具焉〔五〕。故師曠曰「赤色不壽」，火家性易滅也〔六〕。易之說卦：「巽為人多白眼」，相揚四白者兵死，此猶金伐木也〔七〕。經曰：「近取諸身，遠取諸物〔八〕。」「聖人有見天下之至賾，而擬諸形容，像其物宜〔九〕。」此亦賢人之所察，紀往以知來，而著為憲則也。　　〔一〕○鐸按：此篇論人體有像類，角肉有分部。故審其形貌，則知富貴；觀其氣色，而驗吉凶。此本古人迷信。然謂人之骨相，若材木之有曲直，萬物之有常宜。苟矜其奇，不為修省改尤，則富貴必不能坐致，而有福轉為災者，則不無可取。

　　〔二〕烝民。

　　〔三〕春秋繁露人副天數篇云：「人有三百六十節，偶天之數也。形體骨肉，偶地之厚也。上有耳目聰明，日月之象也。體有空竅理脈，川谷之象也。心有哀樂喜怒，神氣之類也。」淮南子精神訓云：「頭之圓也像天，足之方也像地。」○鐸按：列子楊朱篇：「人肖天地之類。」漢書刑法志：「夫人宵天地之

。」皆此義。　　〔四〕論衡骨相篇云：「人命稟於天，則有表候於體。察表候以知命，猶察斗斛以知容矣。表候者，骨法之謂也。」又云：「貴賤貧富，命也。操行清濁，性也。非徒命有骨法，性亦有骨法。」又云：「知命之人，見富貴於貧賤，睹貧賤於富貴。按骨節之法，察皮膚之理，以審人之性命，無不應者。」

　　〔五〕易干鑿度：『孔子曰：「八卦之序成立，則五氣變形。故人生而應八卦之體，得五氣以為五常。」』按五氣，五行之氣。論衡物勢篇云：「一人之身，含五行之氣，故一人之行，有五常之操。五常，五行之道也。」

　　〔六〕逸周書太子晉解云：「汝色赤白，火色不壽。」　　〔七〕王先生云：「四白，謂睛之上下左右皆露白，易所謂多白眼也。相婦人法：目有四白，五夫守宅。見唐書方技袁天綱傳。」

　　〔八〕易繫辭下傳。

　　〔九〕繫辭下傳。王本「有」下有「以」字，無「至」字，「諸」下有「其」字。○鐸按：此「至」字蓋涉繫辭上傳「言天下之至賾而不可惡也」增。

　　人之相法，或在面部，或在手足，或在行步，或在聲響〔一〕。面部欲溥平潤澤〔二〕，手足欲深細明直，行步欲安穩覆載〔三〕，音聲欲溫和中宮。頭面手足，身形骨節，皆欲相副稱。此其略要也。

　　〔一〕論衡骨相篇云：「相或在內，或在外，或在形體，或在聲氣。」

　　〔二〕王先生云：『「溥」當作「博」。』○鐸按：「博平」謂寬而平，王說是。

　　〔三〕按「安穩」古作「安隱」，「隱」亦「安」也。詩綿鄭箋云：「民心定，乃安隱其居。」三國志武帝傳裴松之注引鄭康成盤庚注云：「安隱於其眾。」董卓傳注引華嶠漢書曰：『卓欲遷都長安，召公卿以下大議。司徒楊彪曰：「昔盤庚五遷，殷民胥怨，故作三篇以曉天下之士，而海內安穩。」「安穩」與「安隱」同。成二年左傳：「韓厥俯定其右」，杜註：「俯，安隱之。」莊子應帝王篇：「其臥徐徐」，司馬彪註：「徐徐，安隱貌。」○鐸按：廣雅釋詁一：「隱，安也。」王氏疏證云：『說文：「●，所依據也。讀與隱同。」方言：「隱、據，定也。」「隱」與「●」通。今俗語言「安穩」者，「隱」聲之轉也。』

　　夫骨法為祿相表，氣色為吉凶候〔一〕，部位為年時〔二〕，德行為三者招〔三〕，天授性命決然。表有顯微，色有濃淡，行有薄厚，命有去就。是以吉凶期會，祿位成敗，有不必〔四〕。非聰明慧智〔五〕，用心精密，孰能以中？

　　〔一〕荀子非相篇云：「相人之形狀顏色，而知其吉凶妖祥。」論衡自然篇云：「吉凶蜚色見於面，人不能為色自發也。」自紀篇云：「人面色部七十有餘，頰肌明潔，五色分別，隱微憂喜，皆可得察。占射之者，十不失一。」

　　〔二〕「時」下脫一字。

　　〔三〕○鐸按：招，準的也。詳後注。

　　〔四〕「必」下有脫字。

　　〔五〕禮記中庸云：「惟天下至聖為能聰明睿智。」

　　昔內史叔服過魯，公孫敖〔一〕聞其能相人也，而見其二子焉。叔服曰：「谷也食子，難也收子，谷也豐下，必有後於魯〔二〕。」及穆伯之老也，文伯居養；其死也，惠叔典哭〔三〕。魯竟立獻子，〔四〕以續孟氏之後。及王孫說相喬如〔五〕，子上幾商臣〔六〕，子文憂越椒〔七〕，叔姬惡食我〔八〕，單襄公察晉厲〔九〕，子貢觀邾魯〔一０〕，臧文聽御說〔一一〕，陳咸見張〔一二〕，賢人達士〔一三〕，察以善心，無不中矣。及唐舉之相李兌、蔡澤〔一四〕，許負之相鄧通、條侯〔一五〕，雖司命班祿，追敘行事，弗能過也。　　〔一〕「孫」舊作「●」。王先生云：『「●」當是「姓」字之誤。古者孫、姓通用。詩麟之趾「振振公姓」，毛傳：「公姓，公孫也。」』

　　〔二〕文元年左傳。○鐸按：杜注云：「谷，文伯。難，惠叔。食子，奉祭祀供養者也。收子，葬子身也。豐下，蓋面方。」

　　〔三〕文十四年左傳。王侍郎云：『「典哭」疑「典喪」。』繼培按：「喪」字是也。漢書武五子傳：「霍光征王賀典喪」，顏師古註：「令為喪主。」

　　〔四〕獻子，谷之子。　　〔五〕周語。○鐸按：「及」猶「若」也。下「及唐舉」同。　　〔六〕文元年左傳。按禮記玉藻鄭註：『「幾」猶「察」也。』

　　〔七〕宣四年左傳。

　　〔八〕昭廿八年左傳。

　　〔九〕周語。

　　〔一０〕定十五年左傳。

　　〔一一〕莊十一年左傳。○鐸按：傳作「御說」，釋文云：『本或作「御」。』史記宋世家、漢書古今人表並與此同。

　　〔一二〕「張」下脫一字，程本作空格。漢書有兩陳咸：一陳萬年子，見萬年傳；一王莽時講禮祭酒，見莽傳。

　　〔一三〕漢書王商史丹傅喜傳贊云：「雖宿儒達士，無以加焉。」

　　〔一四〕史記蔡澤傳。

　　〔一五〕條侯事見史記絳侯世家。佞幸傳云：「上使善相者相通。」不雲許負，此當別有所據。○鐸按：漢書外戚傳：「許負相薄姬，當生天子。」薄姬為文帝母，鄧通為文帝幸臣，宜有令許負相通之事，特佞幸傳未言其名耳。

　　雖然，人之有骨法也，猶萬物之有種類，材木之有常宜。巧匠因象〔一〕，各有所授，曲者宜為輪，直者宜為輿，檀宜作輻，榆宜作轂〔二〕，此其正法通率也〔三〕。若有其質，而工不材〔四〕，可如何？故凡相者，能期其所極，不能使之必至。十種之地〔五〕，膏壤雖肥，弗耕不獲〔六〕；千里之馬，骨法雖具，弗策不致〔七〕。

　　〔一〕韓非子有度篇云：「巧匠目意中繩。」

　　〔二〕舊脫「輪直者宜為」五字。按御覽九百五十二引崔實政論云：『師曠曰：「人骨法猶木有宜，曲者為輪，直者為輿，檀宜作輻，榆宜作轂。」』今據補。○鐸按：詩魏風伐檀疏云：「言君子之人身自斬伐檀木，欲以為輪輻之用。」是檀宜作輻也。

　　〔三〕率，讀如律。治要載崔實政論云：「不可為天下通率。」

　　〔四〕「材」與「裁」同。晉語云：「童昏嚚瘖僬僥，官師之所不材也。」

　　〔五〕「地」舊作「也」。

　　〔六〕易無妄六二：「不耕穫。」詩甫田毛傳：「大田過度，而無人功，終不能獲。」

　　〔七〕後漢書馬援傳云：「昔有騏驥，一日千里，伯樂見之，昭然不惑。近世有西河子輿，亦明相法。子輿傳西河儀長孺，長孺傳茂陵丁君都，君都傳成紀楊子阿。臣援嘗師事子阿，受相馬骨法，考之於行事，輒有驗效。」尉繚子武議篇云：「良馬無策，遠道不致。」

　　夫觚而弗琢，不成於器〔一〕；士而弗仕，不成於位。若此者，天地所不能貴賤，鬼神所不能貧富也。或王公孫子，仕宦終老，不至於谷〔二〕。或庶隸廝賤，無故騰躍〔三〕，窮極爵位。此受天性命，當必然者也。詩稱「天難忱斯〔四〕」，性命之質，德行之招〔五〕，參錯授受〔六〕，不易者也。

　　〔一〕鹽鐵論殊路篇云：『孔子曰：「觚不觚，觚哉！觚哉！」故人事加則為宗廟器，否則斯養之舋才。』

　　〔二〕論語：『子曰：「三年學不至於谷，不易得也。」』孔安國註：「谷，善也。」釋文引鄭康成註：「谷，祿也。」此亦當訓「谷」為「祿」。

　　〔三〕漢書食貨志云：「物痛騰躍。」　　〔四〕「忱」卜列篇作「諶」，此蓋後人據毛詩改之。　　〔五〕質、招皆以射的為喻。周禮司裘：「王大射，則共虎侯、熊侯、豹侯設其鵠」，鄭司農云：「方十尺曰侯，四尺曰鵠，二尺曰正，四寸曰質。」淮南子原道訓云：「先者則後者之弓矢質的也」，高誘註：「質的，射者之準藝也。」呂氏春秋本生篇云：「萬人操弓，共射其一招」，高誘註：「招，埻的也。」盡數篇云：「射而不中，反修於招，何益於中？」別類篇云：「射招者欲其中小也」，高注並云：「招，准藝也。」質、准、埻同字。　　〔六〕「受」字舊脫。

　　然其大要，骨法為主，氣色為候〔一〕。五色之見，王廢有時。〔二〕智者見祥，修善迎之，其有憂色，循〔三〕行改尤。愚者反戾，不自省思，雖休徵見相，福轉為災。於戲君子，可不敬哉！

　　〔一〕史記淮陰侯傳：『蒯通曰：「僕嘗受相人之術，貴賤在於骨法，憂喜在於容色。」』

　　〔二〕「時」字舊脫。按夢列篇云：「五行王相謂之時」，今據補。「時」與下之、尤、思、災為韻。長短經察相篇注引相經云：「五色並以四時判之。春三月，青色王，赤色相，白色囚，黃、黑二色皆死。夏三月，赤色王，白色、黃色皆相，青色死，黑色囚。秋三月，白色王，黑色相，赤色死，青、黃二色皆囚。冬三月，黑色王，青色相，白色死，黃與赤二色囚。若得其時色王相者吉，不得其時色王相若囚死者凶。」

　　〔三〕「循」當作「修」。 

　　凡夢：有直，有像，有精，有想，有人，有感，有時，有反，有病，有性。

　　在昔武王，邑姜方震太叔〔二〕，夢帝謂己：「命爾子虞，而與之唐。」及生，手掌曰「虞」〔三〕，因以為名。成王滅唐，遂以封之〔四〕。此謂直應之夢也〔五〕。詩云：「維熊維羆，男子之祥；維虺維蛇，女子之祥〔六〕。」「眾維魚矣，實維豐年；旐維旟矣，室家蓁蓁〔七〕。」此謂象之夢也〔八〕。孔子生於亂世〔九〕，日思周公之德，夜即夢之〔一０〕。此謂意精之夢也。人有所思，即夢其到；有憂即夢其事。此謂記想之夢也。今事〔一一〕，貴人夢之即為祥，賤人夢之即為妖，君子夢之即為榮，小人夢之即為辱。此謂人位之夢也。晉文公於城濮之戰，夢楚子伏己而盬其腦〔一二〕，是大惡也。及戰，乃大勝。此謂極反之夢也。陰雨之夢，使人厭迷；陽旱之夢，使人亂離；大寒之夢，使人怨悲；大風之夢，使人飄飛〔一三〕。此謂感氣之夢也。春夢發生，夏夢高明，秋冬夢熟藏〔一四〕。此謂應時之夢也。陰病夢寒，陽病夢熱〔一五〕，內病夢亂，外病夢發，百病之夢，或散或集〔一六〕。此謂氣之夢也〔一七〕。人之情心，好惡不同〔一八〕，或以此吉，或以此凶。當各自察，常佔所從〔一九〕。此謂性情之夢也。

　　〔一〕○鐸按：夢有多品，或吉或凶。夢吉而喜樂縱恣，則吉者不吉；夢凶而悲憂恐懼，則凶者真兇。故夢無問吉凶善惡，常戒慎修省以迎之，則皆吉矣。敘錄云：「吉凶之應，與行相須。」此猶上篇勉人務實進善之趣也。　　〔二〕○鐸按：「震」與「娠」同。

　　〔三〕王先生云：『「掌」疑「文」。』○鐸按：左傳作「有文在手曰虞」。此四字誠不了，然古文簡質，正不必改。

　　〔四〕昭元年左傳。　　〔五〕論衡紀妖篇云：『或曰：「人亦有直夢。夢見甲，明日則見甲矣。夢見君，明日則見君矣。」曰：然，人有直夢。直夢皆象也，其象直耳。』

　　〔六〕斯干。

　　〔七〕無羊。「蓁蓁」今作「溱溱」。「旟」舊作「旄」，據程本。○鐸按：此蓋本三家詩。

　　〔八〕王先生云：『「象」下脫一字。』

　　〔九〕莊子讓王篇：『孔子曰：「今吾抱仁義之道，以遭亂世之患。」』　　〔一０〕論語。

　　〔一一〕王先生云：『「今」疑作「同」。俗書「同」為「仝」，仝、今形近之誤。』○鐸按：「今事」猶言「今一事也」。古人語急，不煩改字。下文「今一寢之夢」，若急言之，亦得為「今夢」也。

　　〔一二〕僖廿八年左傳。○鐸按：疏引服虔註：『如俗語相罵雲「啑汝腦」矣。』伏己，謂伏於己身之上。論衡卜筮篇云：「晉文公與楚子戰，夢與成王搏，成王在上而盬其腦。」是知晉文在下矣。

　　〔一三〕迷、離、悲、飛韻。

　　〔一四〕生、明、藏韻。

　　〔一五〕素問脈要精微論云：「陰盛則夢涉大水恐懼，陽盛則夢大火燔灼。」亦見列子周穆王篇。

　　〔一六〕熱、發、集韻。

　　〔一七〕孫侍御云：『「氣」上當有「病」字。』繼培按：素問舉痛論云：『黃帝曰：「余知百病生於氣也。」』論衡訂鬼篇云：「病篤者氣盛。」

　　〔一八〕王侍郎云：『據下雲「心精好惡」，「情」當作「精」。』繼培按：論衡書虛篇云：「情心不同。」超奇篇亦云：「表著情心。」是「情心」連文之證。管子內業篇云：「彼心之情，利安以寧。」襄卅一年左傳：『子產曰：「人心之不同，如其面焉。」』漢書元帝紀永光四年詔曰：「公卿大夫，好惡不同。」○鐸按：下文「心精」字皆「情」之借。精、情古字通，荀子修身篇：「術順墨而精雜污」，以「精」為「情」，是其證。此文依下例作「精心」，而讀為「情」，則兩得之矣。　　〔一九〕同、凶、從韻。

　　故先有差忒者〔一〕，謂之精〔二〕；晝有所思，夜夢其事，乍吉乍凶，善惡不信者〔三〕，謂之想；貴賤賢愚，男女長少，謂之人；風雨寒暑謂之感；五行王相謂之時〔四〕；陰極即吉，陽極即凶，謂之反；觀其所疾，察其所夢，謂之病；心精好惡，於事驗〔五〕，謂之性：凡此十者，占夢之大略也〔六〕。

　　〔一〕「忒」舊作「武」，據天中記廿三改。按說文云：「●，失常也。忒，更也。」經典多借「忒」為「●」。

　　〔二〕王先生云：『「謂之精」上有脫文。下雲「凡此十者，占夢之大略」，而文止言其八，必有解釋直、像二夢，而今佚之。』　　〔三〕「凶善」二字舊倒。

　　〔四〕周禮占夢：「掌其歲時，觀天地之會，辨陰陽之氣。」鄭註：「陰陽之氣，休王前後。」白虎通五行篇云：「木生火，火生土，土生金，金生水，水生木。是以木王，火相，土死，金囚，水休。」五行大義云：「五行體休王者，春則木王火相水休金囚土死，夏則火王土相木休水囚金死，六月則土王金相火休木囚水死，秋則金王水相土休火囚木死，冬則水王木相金休土囚火死。」

　　〔五〕脫一字。

　　〔六〕孟子云：「此其大略也。」

　　而決吉凶者之〔一〕類以多反，其何故哉〔二〕？豈人覺為陽，人寐為陰〔三〕，陰陽之務相反故邪？此亦謂其不甚者爾。借如使夢吉事而己意大喜樂〔四〕，發於心精，則真吉矣。夢凶事而己意大恐懼憂悲，發於心精，即真惡矣。所謂秋冬夢死傷也，吉者順時也。雖然，財為大害爾，由弗若勿夢也〔五〕。

　　〔一〕「之」字疑衍。

　　〔二〕「何」舊脫。按交際篇云：「斯何故哉」，今據補。

　　〔三〕論衡紀妖篇云：「臥夢為陰候，覺為陽佔。」　　〔四〕以下文例之，此脫二字。　　〔五〕「所謂」以下，文有脫誤。王先生云：『「秋冬夢死傷」，疑是釋「五行王相謂之時」義，上當有「春夏夢生長」語。』○鐸按：疑尚脫「凶者」一五字句。

　　凡察夢之大體：清絜鮮好，貌堅健〔一〕，竹木茂美，宮室器械新成，方正開通，光明溫和，升上向興之象皆為吉喜，謀從事成〔二〕。諸臭污腐爛，枯槁絕霧〔三〕，傾倚征〔四〕邪，劓刖不安〔五〕，閉塞幽昧，解落墜下向衰之象皆為〔六〕，計謀不從，舉事不成。妖孽怪異〔七〕，可憎可惡之事皆為憂。圖畫恤胎〔八〕，刻鏤非真，瓦器虛空，皆為見欺紿〔九〕。倡優俳，侯〔一０〕小兒所戲弄之象，皆為歡笑〔一一〕。此其大部也〔一二〕。

　　〔一〕「貌」上脫一字。

　　〔二〕晏子春秋問上：『景公曰：「謀必得，事必成。」』

　　〔三〕「絕」當作「晻」。說文云：「晻，不明也。」晻、絕字形相近。書盤庚：「予不掩爾善」，五經異義作「不絕」，見詩文王疏，此其比也。「霧」與「雺」通。洪範：「曰蒙」，鄭康成本作「雺」，云：「雺者，氣不釋，郁冥冥也。」史記宋世家亦作「霧」。○鐸按：「絕霧」疑當作「訰霿」，「訰」誤為「純」，又轉為「絕」耳。爾雅釋訓：「訰訰，亂也。」廣雅釋詁三：「頓，亂也。」玉篇心部：「忳，亂也。」訰、頓、忳並字異而義同。「霿」與「瞀」通。楚辭九章惜誦：「中悶瞀之訰訰兮」，王逸註：「瞀，亂也。」「訰瞀」二字平列，猶言「眊亂」矣。　　〔四〕「征」疑「欹」。○鐸按：「征」蓋「微」字之誤。微，讀為「違」。廣雅釋詁三：「微、違，離也。」「微」即「違」之同部借假。說文：「●，邪也。」周語：「以逞其違」，韋昭註：「違，邪也。」「違邪」與「●邪」同。征、欹字形不近，無緣致誤，且「欹邪」與「傾倚」義復，故知汪說非是。　　〔五〕說文云：「●●，不安也。」引易困九五「●●困於赤芾」。王弼本作「劓刖」。干鑿度云：「至於九五，劓刖不安。」○鐸按：荀易作「臲●」，鄭註：『當為「倪●」。』書秦誓作「杌

」，傳：「杌

，不安。」此雙聲字，以聲表義，故無定形。

　　〔六〕「為」下脫二字。

　　〔七〕漢書五行志云：「凡草木之類謂之妖，妖猶夭胎，言尚微。蟲豸之類謂之孽，孽則牙孽矣。」說文作「●●」。

　　〔八〕「恤」當作「卵」。卵胎，物之未成者，故為「見欺紿」。易林晉之益、震之觀並云：「缺破不成，胎卵未生，弗見兆形。」或云：「殈」聲誤「恤」，說文云：「殈，胎敗也。」○鐸按：前說近是。

　　〔九〕「紿」與「詒」同。　　〔一０〕「侯」疑「及」。○鐸按：「及」字涉上四字而加人旁，因誤為「侯」。

　　〔一一〕「歡」舊作「觀」，據何本。

　　〔一二〕○鐸按：「大部」疑「大都」。廣雅釋訓：「都，凡也。」韓愈畫記：「乃命工人存其大都焉。」「大都」蓋有所本。或曰：「大部」猶「大類」也。

　　夢或甚顯而無佔，或甚微而有應，何也？曰：本所謂之夢者，困不了察之稱〔一〕，而懵憒冒名也〔二〕。故亦不專信以斷事。人對計事〔三〕，起而行之，尚有不從〔四〕，況於忘忽雜夢〔五〕，亦可必乎？惟其時有精誠之所感薄，神靈之所告者〔六〕，乃有佔爾。

　　〔一〕「了」為「憭」之假借。說文云：「憭，慧也。惛，不憭也。」一切經音義廿一引作「不了」。後漢書孔融傳：「小而聰了。」亦以「了」為「憭」。○鐸按：「困」謂睏倦，俗字作「困」。後漢書耿純傳：「昨夜困乎？」即此義。夢本於昏睡中矇矓得之，故為「困不了察之稱」，而亦「懵憒冒名」也。

　　〔二〕說文云：「儚，惛也。●，不明也。」「懵」蓋「●」之別體。爾雅釋訓云：「儚儚、洄洄，惛也。」釋文：『「儚儚」字或作「●」，「洄洄」本或作「●」。』說文引爾雅：「●●●●」，本書救邊篇又作「徊徊潰潰」。「懵潰」即「●●憒憒」，今爾雅脫「憒憒」。詳救邊篇注。○鐸按：「懵憒冒」三字平列，皆惛亂不明之意。「冒」與「眊」聲近，漢書息夫躬傳：「憒眊不知所為」，「憒眊」謂昏憒眊亂也（師古註：「憒，心亂也。眊，目闇也。」分二義，失之）。「懵憒冒名」即「懵憒冒之名」，猶潛嘆篇「幽隱囚人」、班祿篇「奢誇廓人」及俗語「細微末節」、「寬洪大量」之類，皆以三同義字為定語耳。

　　〔三〕○鐸按：「對」字無義，疑當作「討」。說文：「討，治也。」與「計」義相近，故連言。討、對形近易誤，廣雅釋詁三：「討，治也。」本說文，今本「討」訛為「對」，是其比。

　　〔四〕○鐸按：廣雅釋詁三：「從，就也。」謂成就也。

　　〔五〕忘，讀若「怳」。老子云：「無狀之狀，無象之象，是為忽怳。」淮南子原道訓云：「騖怳忽」，高誘註：「怳忽，無之象也。」禮記祭義云：「夫何慌忽之有！」管子水地篇云：「目之所以視，非特山陵之見也，察於荒忽。」漢書司馬相如傳云：「軋物荒忽」，張揖曰：「不分明之貌。」史記作「洸忽」。莊子至樂篇云：「雜乎芒芴之間。」怳、慌、荒、洸、芒、忘義並通。　　〔六〕呂氏春秋精通篇云：「今夫攻者，砥厲五兵，侈衣美食，發且有日矣。所被攻者不樂，非或聞之也，神者先告也。身在乎秦，所親愛在於齊，死而志氣不安，精或往來也。」此所言即其義。淮南子天文訓云：「陰陽相薄感而為雷」，高誘註：「薄，迫也。感，動也。」

　　是故君子之異夢，非妄而已也，必有事故焉。小人之異夢，非

〔一〕而已也，時有禎祥焉〔二〕。是以武丁夢獲聖而得傅說〔三〕，二世夢白虎而滅其封〔四〕。

　　〔一〕「

」舊作「桀」。○鐸按：「

」隸變作「乘」。此「

」字若不誤為「桀」，則後人亦必改為「乘」矣。　　〔二〕「禎」舊作「真」，據程本改。禮記中庸云：「必有禎祥。」○鐸按：「事故」與「禎祥」疑當互易。下文「武丁夢獲聖」承「禎祥」言，「二世夢白虎」蒙「事故」言也。　　〔三〕楚語。

　　〔四〕「滅」字舊脫，據何本補。事見史記秦始皇紀。「封」猶「邦」也。○鐸按：「滅其封」亦見下文。說文：「封，爵諸侯之土也。」

　　夫奇異之夢，多有故而少無為者矣〔一〕。今一寢之夢，或屢遷化，百物代至，而其主不能究道之，故佔者有不中也。此非佔之罪也，乃夢者過也。或言夢審矣，而說者不能連類傳觀，故其善〔二〕惡有不驗也。此非書之罔，乃說之過也。是故占夢之難者，讀其書為難也〔三〕。

　　〔一〕○鐸按：「為」與「謂」同。「無謂」見史記秦始皇紀。

　　〔二〕「善」字舊脫。

　　〔三〕晏子春秋雜下：『占夢者曰：「請反具書。」』漢書藝文志雜佔類：「黃帝長柳占夢十一卷，甘德長柳占夢二十捲。」隋書經籍志五行類：「京房占夢書三卷。」　　夫占夢必謹其變故，審其徵候，內考情意，外考王相，即〔一〕吉凶之符，善惡之效，庶可見也。　　〔一〕「即」與「則」同。

　　且凡人道見瑞而修德者，福必成，見瑞而縱恣者，福轉為禍；見妖而驕侮者，禍必成，見妖而戒懼者，禍轉為福〔一〕。是故太姒有吉夢，文王不敢康吉〔二〕，祀於群神，然後佔於明堂，並拜吉夢。修省〔三〕戒懼，聞喜若憂，故能成吉以有天下〔四〕。虢公夢見蓐收賜之上田，自以為有吉，囚〔五〕史嚚，令國賀夢〔六〕。聞憂而喜，故能成凶以滅其封。

　　〔一〕呂氏春秋制樂篇：『湯曰：「吾聞祥者，福之先者也。見祥而為不善，則福不至。妖者，禍之先者也。見妖而為善，則禍不至。」』治要載桓譚新論云：「災異變怪者，天下所常有，無世而不然。逢明主賢臣智士仁人，則修德善政省職慎行以應之，故咎殃消亡，而禍轉為福。」

　　〔二〕○鐸按：爾雅釋詁：「康，樂也。」晉語一：「抑君亦樂其吉而備其凶？」「康吉」即「樂其吉」也。或以「吉」字屬下讀，非。

　　〔三〕「省」舊作「發」。

　　〔四〕御覽八十四引帝王世紀云：「文王自商至程，太姒夢見商庭生棘，太子發取周庭之梓，樹之於闕閒，梓化為松柏柞棫。覺而驚，以告文王。文王不敢佔，召太子發，命祝以幣，告於宗廟群神，然後佔之於明堂。及發並拜吉夢，遂作程寤。」按程寤解出周書，今亡，御覽及藝文類聚多引之。

　　〔五〕「囚」舊作「因」。

　　〔六〕晉語。○鐸按：晉語二無「賜上田」語。神賜虢公上田，事在周惠王十五年，即魯莊公三十二年，周語、莊三十二年左傳並載之。此文蓋合二事為一。

　　易曰：「使知懼，又明於憂患與故〔一〕。」凡有異夢感心，以及人之吉凶，相之氣色，無問善惡，常恐懼修省，以德迎之〔二〕，乃其逢吉〔三〕，天祿永終〔四〕。

　　〔一〕繫辭下傳。○鐸按：繫辭云：「其出入以度，外內使知懼，又明於憂患與故。」此節引其文。

　　〔二〕易震象曰：「君子以恐懼修省。」淮南子繆稱訓云：「身有丑夢，不勝正行。國有妖祥，不勝善政。」

　　〔三〕書洪範云：「子孫其逢吉。」○鐸按：馬融註：「逢，大也。」此文本週語。周語：「道而得神，是謂逢福」，韋昭註：「逢，迎也。」上文云：「以德迎之」，則知節信「逢吉」之義當與韋同。　　〔四〕論語。○鐸按：堯曰篇首章之語，偽古文尚書入之大禹謨。 

　　庚子〔二〕問於潛夫曰：「堯、舜道德，不可兩美，實若韓子戈伐之說邪〔三〕？」

　　〔一〕○鐸按：此篇所明者大要有四：堯、舜俱賢，非矛盾之說，一也；周公尊王，故誅管、蔡，二也；耕者食之本，學又耕之本，三也；賢人憂國愛民，亦為身作，四也。蓋時人有疑者，故設為客難而答之。　　〔二〕王先生云：『「庚」疑「唐」字之誤。唐，空也。「唐子」，設詞，即亡是公、子虛之類。』○鐸按：小邾子後有庚氏，見路史。且下文問者又有秦子，當何說？

　　〔三〕韓非子難一「戈伐」作「矛楯」。詩小戎云：「蒙伐有苑」，毛傳：「伐，中干也。」按「伐」為「●」之借。方言云：「盾，自關而東或謂之●，或謂之干；關西謂之盾。」○鐸按：下文亦作「矛盾」。

　　潛夫曰：「是不知難而不知類。今夫伐者盾也，厥性利；戈者矛也，厥性害。是戈〔一〕為賊，伐為禁也，其不俱盛，固其術也。夫堯、舜之相於〔二〕，人也，非戈與伐也，其道同仁，不相害也〔三〕。舜、伐何如弗得俱堅？堯、伐何如不得俱賢哉〔四〕？且夫堯、舜之德，譬猶偶燭之施明於幽室也〔五〕，前燭即盡照之矣，後燭入而益明。此非前燭昧而後燭彰也，乃二者相因而成大光，二聖相德而致太平之功也〔六〕。是故大鵬之動，非一羽之輕也〔七〕；騏驥之速，非一足之力也。眾良相德〔八〕，而積施乎無極也。堯、舜兩美，蓋其則也〔九〕。」　　〔一〕「戈」舊作「伐」。

　　〔二〕相於，兩相加被之辭。文五年左傳疏引鄭康成箴膏肓云：「禮，天子於二王后之喪，含為先，襚次之，賵次之，賻次之。於諸侯，含之，賵之。小君亦如之。於諸侯臣，襚之。諸侯相於，如天子於二王后。」儀禮聘禮鄭註：「大問曰聘，諸侯相於久無事，使卿相問之禮。」易林蒙之巽：「患解憂除，王母相於，與喜俱來，使我安居。」藝文類聚五十三孔融與韋林甫書曰：「疾動，不得復與足下岸幘廣坐，舉杯相於，以為邑邑。」急就篇有尚自於。一人言「自於」，二人言「相於」。呂氏春秋不侵篇云：「豫讓，國士也，而猶以人之於己也為念。」高誘註：『「於」猶「厚」也。』「相於」亦「相厚」之意矣。○鐸按：「相於」亦見下篇。

　　〔三〕伐、害韻。

　　〔四〕堅、賢韻。兩「伐」字有一誤。　　〔五〕禮記仲尼燕居云：「譬如終夜有求於幽室之中，非燭何見？」　　〔六〕「德」何本作「得」。德、得古字通。漢書王褒傳聖主得賢臣頌云：「若堯、舜、禹、湯、文、武之君，獲稷、契、皋陶、伊尹、呂望，明明在朝，穆穆列布，聚精會神，相得益章。故聖主必待賢臣而弘功業，俊士亦俟明主以顯其德。」

　　〔七〕莊子逍遙游篇云：「鵬之背，不知其幾千里也。怒而飛，其翼若垂天之雲。」詩簡兮疏引五經異義云：「公羊說，樂萬舞以鴻羽，取其勁輕，一舉千里。」抱朴子廣喻篇云：「六翮之輕勁。」

　　〔八〕「德」與「得」同。　　〔九〕力、極、則韻。

　　伯叔曰〔一〕：「吾子過矣〔二〕。韓非之取矛盾以喻者，將假其不可兩立，以詰堯、舜之不得並之勢。而論其本性之仁與賊，不亦失是譬喻之意乎？」

　　〔一〕王先生云：『「伯叔」是「唐子」之誤。「伯」是「唐」之壞，「叔」字草書如「子」也。』○鐸按：此篇詰者不一人。此人蓋氏伯字叔，繼庚子起而相難也。伯益之後為伯氏，見風俗通。　　〔二〕儀禮士冠禮鄭註：「吾子，相親之辭。吾，我也。子，男子之美稱。」

　　潛夫曰：「夫譬喻也者，生於直告之不明，故假物之然否以彰之〔一〕。物之有然否也，非以其文也，必以其真也。今子舉其實文之性以喻，而欲使鄙也釋其文，鄙也惑焉。且吾聞問陰對陽，謂之強說；論西詰東，謂之強難。子若欲自必以則昨反思，然後求，無苟自強〔二〕。」　　〔一〕墨子小取篇云：「辟也者，舉物而以明之也。」「辟」即「譬」之省。荀子非相篇云：「談說之術，分別以喻之，譬稱以明之。」淮南子要略云：「假象取耦，以相譬喻。」

　　〔二〕「自必」以下，文有脫誤。

　　庚子曰：「周公知管、蔡之惡，以相武庚〔一〕，使肆厥毒，從而誅之，何不仁也？若其不知，何不聖也？二者之過，必處一焉〔二〕。」

　　〔一〕舊脫，孫侍御補。史記管蔡世家云：「二人相紂子武庚、祿父，治殷遺民。」　　〔二〕本孟子。○鐸按：公孫丑下篇：『陳賈曰：「周公使管叔監殷，管叔以殷畔。知而使之，是不仁也。不知而使之，是不智也。」』　　潛夫曰：「書二子挾庚子父以叛〔一〕，然未知其類之與？抑抑相反〔二〕？且天知桀惡而帝之夏，又知紂惡而王之殷，使虐二國，殘賊下民，多縱厥毒，滅其身〔三〕，亦可謂不仁不知乎？」

　　〔一〕王先生云：『「庚子父」當是武庚祿父，「庚」上脫「武」字，「子」是「祿」之蝕而僅存者。』繼培按：管蔡世家云：「管叔、蔡叔疑周公為之不利於成王，乃挾武庚以作亂。」漢書翟方進傳云：「昔成王幼，周公攝政，而管、蔡挾祿父以叛。」

　　〔二〕文有脫誤。

　　〔三〕「滅」上脫一字。韓詩外傳十：『公子晏子曰：「昔者，桀殘賊海內，賦歛無度，萬民甚苦。是故湯誅之，為天下戮笑。」』白虎通禮樂篇云：「殷紂為惡日久，其惡最甚，斮涉刳胎，殘賊天下。」孟子云：「賊仁者謂之賊，賊義者謂之殘。殘賊之人，謂之一夫。聞誅一夫紂矣。」

　　庚子曰：「不然。夫桀、紂者，無親於天，故天任之〔一〕而勿憂〔二〕，誅之而勿哀。今管、蔡之與周公也，有兄弟之親，有骨肉之恩〔三〕，不量能而使之，不堪命而任之，故曰異於桀、紂〔四〕之與天也。」　　〔一〕舊脫。

　　〔二〕晉語云：「輕其任而不憂其危。」

　　〔三〕漢書五行志：『董仲舒云：「多兄弟親戚骨肉之連。」』

　　〔四〕舊脫。

　　潛夫曰：「皇天無親〔一〕，帝王繼體之君〔二〕，父事天。王者為子，故父事天也〔三〕。率土之民，莫非王臣也〔四〕。將而必誅〔五〕，王法公也。無偏無頗〔六〕，親疏同也〔七〕。大義滅親〔八〕，尊王之義也。立弊之天為周公之德因斯也〔九〕。過此而往者，未之或知〔一０〕。」

　　〔一〕僖六年左傳引周書。　　〔二〕「繼體」注見五德志。

　　〔三〕漢書郊祀志：『王莽奏言：「王者父事天，故爵稱天子。」』白虎通爵篇云：「爵所以稱天子者何？王者父天母地，為天之子也。」

　　〔四〕詩北山。

　　〔五〕昭元年公羊傳。　　〔六〕書洪範。

　　〔七〕公、同韻。

　　〔八〕隱四年左傳。

　　〔九〕文有脫誤。　　〔一０〕易繫辭下傳。義、斯、知韻。

　　秦子問於潛夫曰：『耕種，生之本也；學問，業之末也。老聃有言：「大丈夫處其實，不居其華。」而孔子曰：「耕也，餒在其中；學也，祿在其中〔一〕。」敢問〔二〕今使舉世之人，釋耨耒而程相群於學，何如〔三〕？』

　　〔一〕論語。

　　〔二〕「敢」舊作「敦」，據程本。

　　〔三〕○鐸按：「程」、「群」二字疑當互易。家語儒行解：「程功積事」，王肅註：『「程」猶「效」也。』「群相程於學」，言群起而相效於學也。　　潛夫曰：『善哉問！君子勞心，小人勞力〔一〕。故孔子所稱，謂君子爾。今以目所見，耕，食之本也。以心原道，即〔二〕學又耕之本也。易曰：「立天之道，曰陰與陽；立地之道，曰柔與剛；立人之道，曰仁與義〔三〕。」天反德者為災〔四〕。』

　　〔一〕襄九年左傳知武子語。

　　〔二〕「即」與「則」同。

　　〔三〕說卦傳。

　　〔四〕此語上下有脫誤。當設為問辭，下乃答之。宣十五年左傳云：「天反時為災，地反物為妖，民反德為亂。亂則妖災生。」此文蓋用其說。　　潛夫曰：『嗚呼！而未之察乎？吾語子。夫君子也者，其賢宜君國而德宜子民也〔一〕。宜處此位者，惟仁義人，故有仁義者，謂之君子。昔荀卿有言：「夫仁也者愛人，愛人，故不忍危也；義也者聚人，聚人，故不忍亂也〔二〕。」是故君子夙夜箴規，蹇蹇匪懈者，〔三〕憂君之危亡〔四〕，哀民之亂離也〔五〕。故賢人君子，推其仁義之心，愛〔六〕之君猶父母也，愛居世之民猶子弟也。父母將臨顛隕之患，子弟將有陷溺之禍者〔七〕，豈能墨乎哉〔八〕！是以仁者必有勇〔九〕，而德人必有義也〔一０〕。　　〔一〕注見三式篇。　　〔二〕荀子議兵篇作「彼仁者愛人，愛人，故惡人之害之也；義者循理，循理，故惡人之亂之也」。

　　〔三〕易蹇六二：「王臣蹇蹇。」詩烝民云：「夙夜匪解。」「箴規」見明闇篇注。

　　〔四〕毛詩山有樞序云：「政荒民散，將以危亡。」

　　〔五〕詩四月云：「亂離瘼矣。」

　　〔六〕「愛」下脫二字。

　　〔七〕孟子云：「陷溺其民。」

　　〔八〕墨，讀為「默」。說文云：『默，讀若「墨」。』漢書李陵傳：「陵墨不應。」田蚡傳：「嬰墨墨不得意。」「墨」皆「默」之省。

　　〔九〕論語。

　　〔一０〕文子微明篇云：「次五有德人。」　　『且夫一國盡亂，無有安身〔一〕。詩云：「莫肯念亂，誰無父母〔二〕。」言將皆為害，然有親者憂將深也。是故賢人君子，既憂民，亦為身作〔三〕。夫蓋滿於上〔四〕，沾溥在下〔五〕，棟折榱崩，懼有厥患〔六〕。故大屋移傾〔七〕，則下之人不待告令，各爭其柱之〔八〕。仁者兼護人家者，且自為也。易曰：「王明並受其福〔九〕。」是以次室倚立而嘆嘯〔一０〕，楚女揭幡而激王〔一一〕。仁惠之恩，忠愛之情，固能已乎〔一二〕？』

　　〔一〕呂氏春秋諭大篇云：「天下大亂，無有安國；一國盡亂，無有安家；一家皆亂，無有安身。」亦見務大篇。

　　〔二〕沔水。○鐸按：此二句愛日篇亦引。毛傳云：「京師者，諸侯之父母也。」陳奐詩毛氏傳疏云：「此不以父母為京師，本三家詩。」陳喬樅謂魯詩義，說見魯詩遺說考十。

　　〔三〕「作」字誤。○鐸按：爾雅釋言：「作，為也。」「亦為身作」，與下文「且自為也」義同。

　　〔四〕○鐸按：滿，讀為「漫」。方言十三：「漫，敗也。濕敝為漫。」郭註：「漫，謂水潦漫澇壞屋也。」或曰：「滿」當為「漏」，字之誤也。說文：「

，屋穿水下也。」書傳皆以「漏」為之。

　　〔五〕○鐸按：「溥」當為「濡」。隸書「濡」字或作「●」，因誤為「溥」。「沾濡」即「沾濡」。屋漏於上，則人沾濡在下矣。

　　〔六〕魯語：『叔孫穆子曰：「夫棟折而榱崩，吾懼壓焉。」』

　　〔七〕說文云：「陊，落也。●，仄也。」「移傾」即「陊●」假借字。

　　〔八〕「其」當作「共」。柱，謂榰柱之。太玄經上次七：「升於顛台，或柱之材。」或云：「其」當為「榰」，聲之誤也。亦作「枝柱」，後漢書崔駰後實傳云：「枝柱邪傾。」楊震傳云：「宮殿垣屋傾倚，枝柱而已。」又章帝紀元和元年詔云：「支柱橋樑。」「支」與「枝」同。○鐸按：或說是也。俗音訛。

　　〔九〕井九三。　　〔一０〕「立」當作「柱」。列女傳云：「魯漆室女，當穆公時，君老，太子幼，女倚柱而嘯。旁人聞之，莫不為之慘者。」續漢書郡國志：「東海郡蘭陵有次室亭」，劉昭註：『地道記曰：「故魯次室邑。」列女傳「漆室之女」或作「次室」。』按論衡實知篇亦作「次室」。○鐸按：御覽四百八十八引列女傳作「七室」，注云：「一邑七宮也。」古以「漆」為「七」，見墨子貴義篇。梁端列女傳校注云：「漆、次一聲之轉。」

　　〔一一〕亦見列女傳。「揭幡」作「持幟」。按漢書鮑宣傳：『王咸舉幡太學下，曰：「欲救鮑司隸者會此下。」』後漢書虞詡傳：「詡子顗與門生百餘人，舉幡候中常侍高梵車，訴言枉狀。」○鐸按：此見列女傳辯通傳楚處莊侄傳。　　〔一二〕○鐸按：「固」與「顧」同。「顧」猶「豈」也。訓見助字辨略。 

　　語曰：「人惟舊，器惟新〔二〕。昆弟世疏，朋友世親〔三〕。」此交際之理，人之情也。今則不然，多思遠而忘近〔四〕，背故而向新〔五〕；或歷載而益疏，或中路而相捐，悟先聖之典戒〔六〕，負久要之誓言〔七〕。斯何故哉？退而省之〔八〕，亦可知也。勢有常趣，理有固然。富貴則人爭附之，此勢之常趣也；貧賤則人〔九〕爭去之，此理之固然也〔一０〕。　　〔一〕○鐸按：孟子萬章下篇：「敢問交際何心也？」趙註：「際，接也。」此篇論朋友交接之道，尤貴久要，貧賤不改。乃漢世則有競趨富貴，爭去貧賤，交利相親，交害相疏者矣。俗薄若此，故節信歷舉四難、三患而非之。其同時貞士有朱穆著崇厚論、絕交論二篇，與此文大旨彌近。其略見後漢書本傳及章懷注所引，並可參觀。

　　〔二〕書盤庚云：「人惟求舊，器非求舊惟新。」熹平石經作「人維舊」。○鐸按：此本今文尚書。

　　〔三〕新、親韻。襄廿六年左傳云：「伍舉奔鄭，將遂奔晉。聲子將如晉，遇之於鄭郊，班荊相與食而言復故。」杜註：「布荊坐地，共議歸楚事。」「朋友世親」蓋本此。　　〔四〕鬼谷子內揵篇云：「日進前而不御，遙聞聲而相思。」

　　〔五〕列女傳晉趙衰妻云：「好新而嫚故，無恩。」御覽四百九十五引東觀漢記云：『陳忠上疏稱，語曰：「迎新千里，送故不出門。」』

　　〔六〕「悟」當作「牾」。說文云：「牾，逆也。」　　〔七〕論語云：「久要不忘平生之言。」書湯誓云：「爾不從誓言。」趙策云：「寡人與子有誓言矣。」新、捐、言韻。

　　〔八〕論語云：「退而省其私。」

　　〔九〕「人」字舊脫，據意林補。御覽八百卅六同。

　　〔一０〕齊策：『譚拾子曰：「理之固然者，富貴則就之，貧賤則去之。」』風俗通窮通篇作「富貴則人爭歸之，貧賤則人爭去之，此物之必至，而理之固然也。」○鐸按：後漢書朱穆傳論章懷注引蔡邕正交論云：『逮夫周德始衰，頌聲既寢，伐木有鳥鳴之刺，谷風有棄予之怨。自此以降，彌以陵遲，或闕其始終，或強其比周。是以搢紳患其然，而論者諄諄如也。疾淺薄而攜貳者有之，惡朋黨而絕交遊者有之。其論交也，曰：「富貴則人爭趣之，貧賤則人爭去之。」』所謂搢紳疾淺薄，絕交遊，即指節信及朱穆等人也。

　　夫與富貴交者，上有稱舉之用〔一〕，下有貨財之益。與貧賤交者，大有賑〔二〕貸之費，小有假借之損。今使官人〔三〕雖兼桀、跖之惡〔四〕，苟結駟而過士〔五〕，士猶以為〔六〕榮而歸焉，況其實有益者乎？使處子〔七〕雖苞顏、閔之賢〔八〕，苟被褐而造門〔九〕，人猶以為辱而〔一０〕恐其復來，況其實有損者乎？

　　〔一〕「舉」舊作「譽」，據意林、御覽改。史記秦始皇紀：『趙高曰：「高素小賤，幸稱舉令在上位。」』漢書朱雲傳：「妄相稱舉。」蓋寬饒傳：「為太中大夫，使行風俗，多所稱舉貶黜。」蕭望之傳：「恭、顯奏望之、堪、更生朋黨相稱舉。」何武傳：「有司劾奏武、公孫祿互相稱舉。」楚辭九辨：「世雷同而炫曜兮」，王逸註：「俗人群黨相稱舉也。」皆其證。

　　〔二〕「賑」當作「振」。

　　〔三〕哀三年左傳云：「官人肅給。」按「官人」荀子屢見，強國篇：「士大夫益爵，官人益秩。」楊倞註：「官人，群吏也。」正論篇：「士大夫以為道，官人以為守。」楊註：「官人，守職事之官也。」此則以為居官者之通稱矣。○鐸按：「官人」亦見下文。錢大昕恆言錄卷三云：『杜田杜詩博議謂「官人」乃隋、唐間語，不知漢人已有此語。』

　　〔四〕「桀跖」見慎微篇注。

　　〔五〕史記仲尼弟子傳云：「子貢相衛，而結駟連騎，排藜藿，入窮閻，過謝原憲。」

　　〔六〕「為」字據意林補。

　　〔七〕「處子」即「處士」。後漢書逸民傳序云：「處子耿介，羞與卿相等列。」文選束

補亡詩白華篇：「堂堂處子」，李善注云：「處子，處士也。」

　　〔八〕漢書儒林傳谷永疏云：「關內侯鄭寬中有顏子之美質，包商、偃之文學。」「包」與「苞」通。

　　〔九〕老子云：「聖人被褐懷玉。」說文云：「褐，粗衣。」　　〔一０〕「辱而」舊空，據程本。

　　故富貴易得宜，貧賤難得適〔一〕。好服謂之奢僭，惡衣謂之困厄〔二〕，徐行謂之飢餒，疾行謂之逃責〔三〕，不候謂之倨慢〔四〕，數來謂之求食〔五〕，空造以為無意〔六〕，奉贄以為欲貸〔七〕，恭謙以為不肖，抗揚以為不德〔八〕。此處子之羈薄〔九〕，貧賤之苦酷也〔一０〕。

　　〔一〕「得宜」意林作「為客」，御覽「客」作「交」。按宜、適義同，呂氏春秋適威篇高誘註：「適，宜也。」後漢書馮衍傳云：「富貴易為善，貧賤難為工。」

　　〔二〕論語云：「士志於道，而恥惡衣。」　　〔三〕孟子云：「徐行後長者謂之弟，疾行先長者謂之不弟。」漢書諸侯王表序云：「有逃責之台。」　　〔四〕「慢」意林作「敖」。候，謂進謁。漢書董仲舒傳云：「主父偃候仲舒。」

　　〔五〕孟子云：「其志將以求食也。」

　　〔六〕見下「貨財」句注。

　　〔七〕白虎通文質篇云：「私相見亦有贄何？所以相尊敬長和睦也。」

　　〔八〕「德」舊作「得」，據意林改。

　　〔九〕薄，讀為「縛」。釋名釋言語云：「縛，薄也；使相薄著也。」

　　〔一０〕適、厄、責、食、貸、德、酷韻。

　　夫處卑下之位，懷北門之殷憂，內見謫於妻子〔一〕，外蒙譏於士夫〔二〕。嘉會不從禮〔三〕，餞御不逮眾〔四〕，貨財不足以合好〔五〕，力勢不足以杖急〔六〕。歡忻久交〔七〕，情好曠而不接，則人無故自廢疏矣。漸疏則賤者逾自嫌而日引，貴人逾務黨而忘之〔八〕。夫以逾疏之賤，伏於下流〔九〕，而望日忘之貴，此谷風所為內摧傷〔一０〕，而介推所以赴深山也〔一一〕。　　〔一〕詩北門云：「憂心殷殷。」又云：「室人交遍

我。」「謫」與「

」同。

　　〔二〕「士夫」謂士大夫。

　　〔三〕漢書賈誼傳云：「富人大賈，嘉會召客。」

　　〔四〕詩六月雲「飲御諸友」，毛傳：「御，進也。」漢書蔡義傳云：「以明經給事大將軍莫府，家貧，常步行，資禮不逮眾。」

　　〔五〕白虎通文質篇云：「朋友之際，五常之道，有通財之義，振窮救急之意。中心好之，欲飲食之，故財幣者，所以副至意也。」定十年左傳云：「兩君合好。」

　　〔六〕漢書爰盎傳云：「一旦有緩急，寧足恃乎？」李尋傳雲「近臣已不足杖矣」，顏師古註：「杖，謂倚任也。」

　　〔七〕漢書高後紀四年詔云：「驩欣交通。」「歡忻」與「驩欣」同。

　　〔八〕漢書外戚傳：『子夫上車，主拊其背曰：「行矣！即貴，願無相忘。」』

　　〔九〕論語云：「君子惡居下流。」漢書楊敞傳楊惲報孫會宗書云：「下流之人，眾毀所歸。」

　　〔一０〕詩小雅。

　　〔一一〕僖廿四年左傳。○鐸按：已見遏利篇。

　　夫交利相親，交害相疏。是故長誓而廢〔一〕，必無用者也。交漸而親，必有益者也。俗人之相於也〔二〕，有利生親，積親生愛，積愛生是，積是生賢，情苟賢之，則不自覺心之親之，口之譽之也。〔三〕無利生疏，積疏生憎，積憎生非，積非生惡，情苟惡之，則不自覺心之外之，口之毀之也。是故富貴雖新，其勢日親；貧賤雖舊，其勢日疏〔四〕，此處子所以不能與官人競也。世主不察朋交〔五〕之所生，而苟信貴臣之言，此絜士所以獨隱翳〔六〕，而奸雄所以黨飛揚也〔七〕。

　　〔一〕「長」下舊有「救」字，衍。「長誓」即詩考盤「永矢」，鄭箋云：「永，長；矢，誓。」　　〔二〕「相於」注見釋難篇。　　〔三〕史記袁盎傳云：「諸君譽之，皆不容口。」　　〔四〕「疏」舊作「除」，據諸子品節改。尹文子大道篇云：「處名位，雖不肖，不患物不親己；在貧賤，不患物不疏己。親疏繫乎勢利，不繫乎不肖與仁賢也。」　　〔五〕「交」程本作「友」。

　　〔六〕楚語韋昭註：「翳，鄣也。」

　　〔七〕三略云：「奸雄相稱，彰蔽主明。」淮南子精神訓云：「趣舍滑心，使行飛揚。」高誘註：「飛揚，不從軌度也。」「黨」當作「常」，「常飛揚」與「獨隱翳」對文。程本作「黨能臣」，誤。○鐸按：「黨」與「獨」正相對，本政篇：「此正士之所獨蔽，而群邪之所黨進」，其例也。能、態古字通。素問風論：「顧問其診，及其病能。」「病能」即「病態」。「態臣」見荀子臣道篇。然則程本作「黨能臣」，蓋不誤。又下文：「此奸雄所以逐黨進，而處子所以愈擁蔽也」，義與此同，益知「黨」字不可輕改矣。

　　昔魏其之客〔一〕，流於武安；長平之吏，移於冠軍〔二〕；廉頗〔三〕、翟公〔四〕，載盈載虛〔五〕。夫以四君之賢，借舊貴之夙恩，客猶若此，則又況乎生貧賤者哉？惟有古烈之風，志義之士，〔六〕為不然爾。恩有所結〔七〕，終身無解；心有所矜，賤而益篤。詩云：「淑人君子，其儀一兮，心如結兮〔八〕。」故歲寒然後知松柏之後雕，世〔九〕隘然後知其人之篤固也〔一０〕。

　　〔一〕舊空，據程本。

　　〔二〕風俗通窮通篇用此四語，事見史記魏其武安侯傳及衛將軍驃騎傳。

　　〔三〕史記。

　　〔四〕史記汲黯鄭當時傳論。　　〔五〕文選陸士衡齊謳行及沈休文冬節後至丞相第詩註：「載」，並作「再」。論衡講瑞篇云：「少正卯在魯，與孔子並。孔子之門，三盈三虛，惟顏淵不去。」　　〔六〕漢書季布欒布田叔傳贊云：「雖古烈士，何以加哉！」張湯傳：「湯客田甲所，責湯行義有烈士之風。」「古烈」即謂古烈士。魏志鮑勳傳上文帝疏亦云：「陛下仁聖惻隱，有同古烈。」

　　〔七〕漢書丙吉傳云：「誠其仁恩內結於心也。」　　〔八〕鳲鳩。

　　〔九〕「世」舊作「也」。

　　〔一０〕論語云：「歲寒然後知松柏之後雕也。」釋文云：『「雕」依字當作「凋」。』莊子讓王篇：『孔子曰：「天寒既至，霜雪既降，吾是以知松柏之茂也。陳、蔡之隘，於吾其幸乎？」』爾雅釋詁云：「篤，固也。」○鐸按：「篤固」已見遏利篇。

　　侯嬴〔一〕、豫讓〔二〕，出身以報恩〔三〕；鱄諸、荊軻〔四〕，奮命以效用〔四〕。故死可為也，處之難爾〔六〕。龐勳、

貂〔七〕，一旦見收，亦立為義報，況累舊乎？故鄒陽稱之曰：「桀之狗可使吠堯，跖之客可使刺由〔八〕。」豈虛言哉？俗士淺短，急於目前，見赴有益則先至，顧無用則後背〔九〕。是以欲速之徒〔一０〕，競推上而不暇接下，爭逐前而不遑恤後〔一一〕。是故韓安國能遺田蚡五百金〔一二〕，而不能賑一窮〔一三〕；翟方進稱淳于長，〔一四〕而不能薦一士。夫安國、方進，前世之忠良也〔一五〕，而猶若此，則又況乎末塗之下相哉〔一六〕？此奸雄所以逐黨進，而處子所以愈擁蔽也〔一七〕。非明聖之君，孰能照察〔一八〕？

　　〔一〕史記信陵君傳。　　〔二〕史記刺客傳。　　〔三〕史記春申君傳：『應侯曰：「歇為人臣，出身以殉其主。」』按「出身」猶吳王濞傳雲「棄軀」也。○鐸按：此與贊學篇「出身」義別。

　　〔四〕並見刺客傳。　　〔五〕後漢書班超傳超妺昭上書云：「超之始出，志捐軀命，冀立微功，以自陳效。」張皓後綱傳云：「奮身出命，掃國家之難。」南匈奴傳云：「耿秉因自陳受恩，分當出命效用。」董卓傳云：「掌戎十年，士卒大小相狎彌久，戀臣畜養之恩，為臣奮一旦之命，乞將之北州，效力邊垂。」皆「奮命效用」之意。　　〔六〕史記廉頗藺相如傳論云：「知死必勇。非死者難也，處死者難。」按後漢書朱穆傳論云：「至乃田、竇、衛、霍之遊客，廉頗、翟公之門賓，進由勢合，退由衰異；又專諸、荊卿之感激，侯生、豫子之投身，情為恩死，命緣義輕。皆以利害移心，懷德成節，非夫交照之本，未可語失得之原也。」語本此。

　　〔七〕「龐勳」未詳，疑「豎須」之誤。豎須即豎頭須，晉文公守藏者也。

貂即寺人披，史記晉世家稱為履鞮，李善注文選司馬遷報任少卿書及范蔚宗宦者傳論引史並作履貂，後漢書宦者傳序作勃貂。古書「勃」多作「

」。

貂、豎須事並見僖廿四年左傳。○俞樾云：『龐勳疑即龐涓。「涓」字缺壞，止存右旁，遂誤為「勳」耳。龐涓與孫臏同學，及既事魏為將軍，忌孫臏，乃以法刖而黥之，後卒為孫臏射死，與寺人勃貂皆反覆小人。此言「一旦見收，亦為義報」，故下文言「桀之狗可使吠堯，跖之客可使刺由」，明以桀狗、跖客喻此兩人，則此兩人皆非良士可知矣。』○鐸按：下文言「故鄒陽稱之」云云，則勃貂當作貂勃。齊策六：『貂勃嘗惡田單。安平君聞之，故為酒召貂勃，曰：「單何以得罪於先生，故常見惡於朝？」貂勃曰：「跖之狗吠堯，非貴跖而賤堯也，狗固吠非其主也。」安平君任之於王。』其後齊王幸臣九人之屬毀單，貂勃諫王，王乃殺九子而益封安平君以夜邑萬戶。是鄒陽稱之者乃齊之貂勃，非晉之寺人勃貂也。鄒陽之語本於貂勃，而此文云：「一旦見收，亦立為義報」，則為貂勃事甚明。又龐勳，汪說固誤，俞說亦未必然，闕之可也。

　　〔八〕史記鄒陽傳獄中上樑孝王書語。

　　〔九〕「背」舊作「輩」。漢書張耳陳余傳贊云：「何鄉者慕用之誠，後相背之盩也？」

　　〔一０〕襄廿六年左傳：『伊戾騁告公曰：「太子將為亂，既與楚客盟矣。」公曰：「為我子，又何求？」對曰：「欲速。」』　　〔一一〕詩谷風雲：「遑恤我後。」「恤」與「恤」同。

　　〔一二〕史記韓安國傳。

　　〔一三〕「賑」當作「振」。「振窮」注見遏利篇。

　　〔一四〕漢書翟方進傳。

　　〔一五〕「忠良」見實貢篇注。

　　〔一六〕韓非子顯學篇云：「授車就駕，而觀其末塗。」漢書晁錯傳云：「及其末塗之衰也。」

　　〔一七〕漢書元帝紀永光元年詔曰：「壬人在位，而吉士雍蔽。」顏師古註：『雍，讀曰「壅」。』擁、壅古字通。後漢書朱暉後穆傳崇厚論云：「務進者趨前而不顧後，榮貴者矜己而不待人，智不接愚，富不賑貧，貞士孤而不恤，賢者厄而不存，故田蚡以尊顯致安國之金，淳于以貴埶引方進之言。夫以韓、翟之操，為漢之名宰，然猶不能振一貧賢，薦一孤士，又況其下者乎？」此文本之。　　〔一八〕「照察」見愛日篇注。

　　且夫怨惡之生〔一〕，若二人偶焉〔二〕。苟相對也，恩情相向，推極其意，精誠相射，貫心達髓〔三〕，愛樂之隆〔四〕，輕相為死〔五〕，是故侯生、豫子刎頸而不恨。苟相背也，心情乖

〔六〕，推極其意，分背奔馳，窮東極西，心尚未快〔七〕，是故陳余、張耳老相全滅而無感痛〔八〕。從此觀之，交際之理，其情大矣。非獨朋友為然，君臣夫婦亦猶是也。當其歡也，父子不能閒；及其乖也，怨讎不能先。是故聖人常慎微以敦其終〔九〕。　　〔一〕王先生云：『「怨惡」當作「嗯怨」。恩者相對也，怨者相背也。』

　　〔二〕禮記中庸：「仁者，人也。」鄭註：『人也，讀如「相人偶」之「人」，以人意相存問之言。』新書匈奴篇云：「薄使付酒錢，時人偶之。」　　〔三〕漢書鄒陽傳云：「太后厚德長君，入於骨髓。」

　　〔四〕史記張丞相傳云：「鄧通方隆愛幸，賞賜累巨萬。」　　〔五〕史記陳余傳云：「安在其相為死！」荀子議兵篇云：「政修，則民親其上，樂其君，而輕為之死。」

　　〔六〕「

」即「互」字。漢書外戚傳杜欽說王鳳曰：「輕細微眇之漸，必生乖忤之患。」王商傳云：「父子乖迕。」後漢書樂恢傳：『經曰：「天地乖互。」』忤、迕、互並通。

　　〔七〕「快」舊作「決」。易艮六二：「其心不快。」

　　〔八〕見史記。「全」諸子品節作「吞」。孫侍御云：『當作「殄」。』繼培按：「全」蓋「禽」字之壞。史記淮陰侯傳：『蒯生曰：「常山王、成安君，此二人相與天下至驩也。然而卒相禽者何也？患生於多欲，而人心難測也。」』「卒相禽」漢書蒯通傳作「卒相滅亡」。○鐸按：汪說近是。陳深諸子品節好改古書，不出明人陋習，自不足據。

　　〔九〕注見慎微篇。

　　富貴未必可重，貧賤未必可輕。人心不同好〔一〕，度量相萬億〔二〕。許由讓其帝位〔三〕，俗人有爭縣職〔四〕，孟軻〔五〕辭祿萬鐘〔六〕，小夫貪於升食〔七〕。故曰：鶉鷃群游，終日不休，亂舉聚跱，不離蒿茆〔八〕。鴻鵠高飛，雙別乖離〔九〕，通千達萬，志在陂池〔一０〕。鸞鳳翱翔黃曆之上〔一一〕，徘徊太清之中，〔一二〕隨景風而飄颻〔一三〕，時抑揚以從容〔一四〕，意猶未得，喈喈然長鳴〔一五〕，蹶號振翼，陵朱雲，薄斗極〔一六〕，呼吸陽露，曠旬不食〔一七〕，其意尚猶嗛嗛如也〔一八〕。三者殊務，各安所為。是以伯夷採薇而不恨〔一九〕，巢父木棲而自願〔二０〕。由斯觀諸，士之志量，固難測度〔二一〕。凡百君子〔二二〕，未可以富貴驕貧賤，謂貧賤之必我屈也〔二三〕。

　　〔一〕注見夢列篇。

　　〔二〕史記司馬相如傳云：「人之度量相越，豈不遠哉？」

　　〔三〕莊子讓王篇云：「堯以天下讓許由，許由不受。」　　〔四〕韓非子五蠹篇云：「古之讓天子者，是去監門之養，而離臣虜之勞也，故傳天下而不足多也。今之縣令，一日身死，子孫累世絜駕，故人重之。是以人之於讓也，輕辭古之天子，難去今之縣令者，薄厚之實異也。」

　　〔五〕「孟軻」二字舊空，據程本。

　　〔六〕孟子。

　　〔七〕億、職、食韻。小夫，即孟子所謂「小丈夫」也。「升」當作「斗」。漢書百官公卿表：「百石以下有斗食、佐史之秩」，顏師古註：『漢官名秩簿云：「斗食，月俸十一斛。」一說，斗食者，歲俸不滿百石，計日而食一斗二升，故云斗食。』漢隸「斗」作「●」。●、升字形相近，往往致誤。論衡治期篇：「吏百石以上，若升食以下」，誤與此同。

　　〔八〕游、休、茆韻。莊子逍遙游篇：「斥鴳曰：我騰躍而上，不過數仞而下，翱翔蓬蒿之間，此亦飛之至也。」』釋文：『「鴳」字亦作「鷃」。司馬云：「鴳，鴳雀也。」』周禮醢人：「茆菹」，注云：『鄭大夫讀「茆」為「茅」。』此亦當讀為「茅」。　　〔九〕文選蘇武詩云：「黃鵠一遠別，千里顧徘徊。何況雙飛龍，羽翼臨當乖！」藝文類聚卅蘇武報李陵書云：「乖離邈矣，相見未期。」　　〔一０〕飛、離、池韻。禮記月令云：「毋漉陂池」，鄭註：「畜水曰陂，穿地通水曰池。」按說苑政理篇云：「鴻鵠高飛，不就污池。何則？其志極遠也。」是陂池非鴻鵠志矣。「陂池」當為「天池」。史記陳涉世家：『涉太息曰：「嗟乎！燕雀安知鴻鵠之志哉？」』索隱引屍子云：「鴻鵠之鷇，羽翼未合，而有四海之心。」漢書張良傳：『高祖歌曰：「鴻鵠高飛，一舉千里，羽翼已就，橫絕四海。」』莊子逍遙游篇云：「窮發之北，有冥海者，天池也。」

　　〔一一〕「黃曆」疑「萬仞」之誤。淮南子覽冥訓云：「鳳皇曾逝萬仞之上，翱翔四海之外。」鹽鐵論毀學篇云：「翱翔萬仞。」

　　〔一二〕淮南子精神訓云：「游於太清。」後漢書蔡邕傳章懷註：「太清，謂天也。」

　　〔一三〕爾雅釋天疏引屍子仁義篇述太平之事云：「其風春為發生，夏為長嬴，秋為方盛，冬為安靜，四氣和為通正。此之為永風。」按「永」爾雅作「景」。御覽八百廿引符瑞圖云：「祥風者，瑞風也。一曰景風。」

　　〔一四〕中、容韻。楚辭懷沙王逸註：「從容，舉動也。」

　　〔一五〕詩卷阿云：「雝雝喈喈。」

　　〔一六〕淮南子人間訓云：「奮翼揮●，凌乎浮雲，背負青天，膺摩赤霄。」高誘註：「赤霄，飛雲也。」「斗」舊作「升」。按爾雅釋地云：「北戴斗極為空桐。」

　　〔一七〕得、翼、極、食韻。楚辭遠遊云：「餐六氣而飲沆瀣兮，漱正陽而含朝霞。」惜誓云：「吸眾氣而翱翔」，王逸註：「眾氣，謂朝霞、正陽、淪陰、沆瀣之氣也。」

　　〔一八〕續漢書五行志云：「言永樂雖積金錢，慊慊常若不足。」「嗛嗛」與「慊慊」同。

　　〔一九〕史記。

　　〔二０〕皇甫謐高士傳云：「巢父，堯時隱人也。年老，以樹為巢而寢其上，故人號之曰巢父。」淮南子泰族訓云：「山居木棲。」

　　〔二一〕禮記禮運云：「人藏其心，不可測度也。」

　　〔二二〕詩雨無正。　　〔二三〕史記魏世家云：『魏文侯子擊逢文侯之師田子方於朝歌，引車避，下謁。田子方不為禮。子擊因問曰：「富貴者驕人乎？且貧賤者驕人乎？」子方曰：「亦貧賤者驕人耳。夫諸侯而驕人，則失其國；大夫而驕人，則失其家。貧賤者，行不合，言不用，則去之楚、越，若脫?然。奈何其同之哉？」』　　詩云：「德輶如毛，民鮮克舉之〔一〕。」世有大難〔二〕者四，而人莫之能行也，一曰恕，二曰平，三曰恭，四曰守。夫恕者仁之本也〔三〕，平者義之本也〔四〕，恭者禮之本也〔五〕，守者信之本也〔六〕。四者並立，四行乃具，四行具存，是謂真賢。四本不立，四行不成，四行無一，是謂小人。

　　〔一〕烝民。

　　〔二〕「難」舊作「男」。　　〔三〕大戴禮衛將軍文子篇：『孔子曰：「恕則仁也。」』家語顏回篇：『回曰：「一言而有益於仁，莫如恕。」』孟子云：「強恕而行，求仁莫近焉。」說苑貴德篇云：「夫仁者必恕然後行。」　　〔四〕管子水地篇云：「至平而止，義也。」

　　〔五〕易繫辭上傳云：「禮言恭。」說苑雜言篇：『孔子曰：「不恭無禮。」』

　　〔六〕僖廿八年左傳晉筮史云：「信以守禮。」成二年傳：『孔子曰：「信以守器。」』十五年傳申叔時云：「信以守禮。」十六年傳申叔時云：「信以守物。」九年傳：『範文子曰：「信以守之。」』襄十一年傳魏絳語同。昭五年、六年傳叔向並云：「守之以信。」

　　所謂恕者，君子之人，論彼恕於我〔一〕，動作消息於心〔二〕；己之所無，不以責下，我之所有，不以譏彼〔三〕；感己之好敬也，故接士以禮，感己之好愛也，故遇人有恩〔四〕；己欲立而立人，己欲達而達人〔五〕；善人之憂我也，故先勞人〔六〕，惡人之忘我也，故常念人〔七〕。凡品則不然，論人不恕己〔八〕，動作不思心〔九〕；無之己而責之人，有之我而譏之彼〔一０〕；己無禮而責人敬，己無恩而責人愛；貧賤則非人初不我憂也，富貴則是我之不憂人也。行己若此〔一一〕，難以稱仁矣。

　　〔一〕王先生云：『「彼」下脫「則」字。』

　　〔二〕易豐彖曰：「與時消息。」王先生云：『「消息」疑「則思」之誤。』○鐸按：王說是。下文云：「凡品則不然，動作不思心。」即其證。　　〔三〕淮南子主術訓云：「有諸己不非諸人，無諸己不求諸人。」　　〔四〕孟子云：「仁者愛人，有禮者敬人。愛人者人恆愛之，敬人者人恆敬之。」

　　〔五〕論語。

　　〔六〕春秋繁露楚莊王篇云：「今晉不以同姓憂我，而強大厭我，我心望焉。」淮南子泛論訓云：「以勞天下之民」，高誘註：『「勞」猶「憂」也。』

　　〔七〕詩晨風雲：「忘我實多。」方言云：「念，常思也。」

　　〔八〕漢書成帝紀建始元年詔曰：「凡事恕己。」

　　〔九〕書洪範「五曰思」，今文尚書作「思心」。漢書五行志云：「思心者，心思慮也。」

　　〔一０〕晏子春秋問上云：「有之己，不難非之人，無之己，不難求之人。」春秋繁露仁義法篇云：「夫我無之求諸人，我有之而非諸人，人之所不能受也。」

　　〔一一〕論語云：「其行己也恭。」

　　所謂平者，內懷鳲鳩之恩〔一〕，外執砥矢之心〔二〕；論士必定於志行〔三〕，毀譽必參於效驗〔四〕；不隨俗而雷同，不逐聲而寄論〔五〕；苟善所在，不譏貧賤，苟惡所錯〔六〕，不忌富貴；不諂上而慢下，不厭故而敬新。凡品則不然，內偏頗於妻子〔七〕，外僭惑於知友〔八〕；得則譽之〔九〕，怨則謗之；平議無埻的〔一０〕，譏譽無效驗；苟阿貴以比黨〔一一〕，苟〔一二〕剽聲以群吠；〔一三〕事富貴如奴僕〔一四〕，視貧賤如傭客〔一五〕；百至秉權之門，而不一至無勢之家〔一六〕。執心若此〔一七〕，難以稱義矣〔一八〕。

　　〔一〕詩鳲鳩毛傳云：「鳲鳩之養其子，朝從上下，暮從下上，平均如一。」

　　〔二〕詩大東云：「周道如砥，其直如矢。」程本「矢」作「礪」。大戴禮五帝德云：「日月所照，莫不砥礪。」○鐸按：士禮居舊藏明刻本作「砥●」，費士璣跋云：『●，古矢字。即詩「周道如砥，其直如矢」，陳刻改作砥礪。』　　〔三〕注見論榮篇。王先生云：『「志行」疑當作「埻的」。』○鐸按：志行乃論士之埻的。下文「平議無埻的」以射喻，此以實言，語異義同，不當改此就彼。　　〔四〕韓非子奸劫弒臣篇云：「人主誠明於聖人之術，而不苟於世俗之言，循名實而定是非，因參驗而審言辭。」魏策：『魏文侯曰：「求其好掩人之美而揚人之丑者，而參驗之。」』

　　〔五〕漢書楊敞傳楊惲報孫會宗書云：「竊恨足下不深惟其終始，而猥隨俗之毀譽也。」楚辭九辨云：「世雷同而炫曜兮，何毀譽之昧昧！」禮記曲禮云：「毋雷同。」漢書楚元王傳劉歆移書太常博士云：「雷同相從，隨聲是非。」

　　〔六〕錯，「措」之借。

　　〔七〕書洪範云：「無偏無頗。」

　　〔八〕王侍郎云：『「惑」疑「忒」。書洪範云：「民用僭忒。」』

　　〔九〕哀廿四年左傳云：「公如越，得太子適郢。」杜註：「得，相親說也。」

　　〔一０〕說文云：「訂，平議也。」後漢書樊宏後准傳云：「願以臣言下公卿平議。」「埻的」舊作「惇均」。按說文云：「埻，射臬也。讀若准。臬，射準的也。」一切經音義一引通俗文云：「封堋曰埻，埻中木曰的。」

　　〔一一〕管子重令篇云：「阿貴事富。」禮記儒行云：「讒諂之民，有比黨而危之者。」

　　〔一二〕「苟」字疑衍。○鐸按：上下文對句，字數皆相等，此不當少一字。

　　〔一三〕「群吠」注見賢難篇，程本作「群諛」，誤。

　　〔一四〕史記貨殖傳云：「凡編戶之民，富相什則卑下之，佰則畏憚之，千則役，萬則僕。」

　　〔一五〕漢書匡衡傳云：「家貧，庸作以供資用。」韓非子外儲說左上云：「賣庸而播耕者，主人費家而美食，調布而求易錢者，非愛庸客也。曰：如是，耕者且深，耨者熟耘也。」「庸」與「傭」通。

　　〔一六〕管子明法篇云：「十至私人之門，不一至於庭。」

　　〔一七〕列女傳趙將括母曰：「父子不同，執心各異。」詩小弁雲「君子秉心」，鄭箋：「秉，執也。」

　　〔一八〕「矣」字舊脫，依上文例補之。

　　所謂恭者，內不敢傲於室家，外不敢慢於士大夫〔一〕；見賤如貴，視少如長；其禮先入，其言後出〔二〕；恩意無不答，禮敬無不報〔三〕；睹賢不居其上〔四〕，與人推讓；事處其勞，居從其陋，〔五〕位安其卑，養甘其薄〔六〕。凡品則不然，內慢易於妻子〔七〕，外輕侮於知友〔八〕；聰明不別真偽，心思不別善丑；愚而喜傲賢，少而好陵長〔九〕；恩意不相答，禮敬不相報；睹賢不相推〔一０〕，會同不能讓〔一一〕；動欲擇其佚，居欲處其安，養欲擅其厚，位欲爭其尊；見人謙讓，因而嗤之〔一二〕，見人恭敬，因而傲之，如是而自謂賢能智能。為行如此，難以稱忠矣〔一三〕。

　　〔一〕「大」字疑衍。上云：「外蒙譏於士夫。」「士夫」與「室家」對。

　　〔二〕逸周書官人解云：「其禮先人，其言後人。」

　　〔三〕禮記曲禮云：「太上貴德，其次務施報，禮尚往來。往而不來，非禮也；來而不往，亦非禮也。」

　　〔四〕晏子春秋問上云：「睹賢不居其上，受祿不過其量。」　　〔五〕舊作「德」。

　　〔六〕淮南子泰族訓云：「民交讓，爭處卑；委利，爭受寡；力事，爭就勞。」

　　〔七〕「慢易」注見斷訟篇。

　　〔八〕說苑尊賢篇：『田忌曰：「申孺為人，侮賢而輕不肖者。」』敬慎篇：『舟綽曰：「輕侮人者義乎？」』

　　〔九〕隱三年左傳云：「少陵長。」　　〔一０〕禮記儒行云：「推賢而進達之。」

　　〔一一〕管子八觀篇云：「時無會同，喪蒸不聚，則齒長輯睦毋自生矣。」注云：「鄉里每時當有會同，所以結恩好也。」

　　〔一二〕廣韻云：「嗤，笑也。」按說文云：「●●，戲笑貌。」「嗤」即「●」字。

　　〔一三〕「矣」字舊脫。○鐸按：上文云：「恭者，禮之本也。」則依上下文例，當雲「難以稱禮矣」。今言「稱忠」者，「忠」亦「禮」也。禮記禮器篇云：「忠信，禮之本也。」是其義。

　　所謂守者，心也。有度之士〔一〕，情意精專，心思獨睹〔二〕，不驅於險墟之俗〔三〕，不惑於眾多之口〔四〕；聰明懸絕，秉心塞淵〔五〕，獨立不懼，遯世無悶〔六〕，心堅金石〔七〕，志輕四海，故守其心而成其信。凡器則不然〔八〕，內無持操〔九〕，外無准儀〔一０〕；傾側險詖〔一一〕，求同於世〔一二〕，口無定論，不恆其德〔一三〕，二三其行〔一四〕。秉操如此，難以稱信矣〔一五〕。

　　〔一〕○鐸按：呂氏春秋有度篇：「賢主有度而聽，故不過。」高誘註：「度，法也。」

　　〔二〕史記鄒陽傳上樑孝王書云：「越攣拘之語，馳域外之議，獨觀於昭曠之道。」　　〔三〕「墟」當作「巇」。楚辭九辨云：「何險巇之嫉妒兮。」七諫怨世云：「何周道之平易兮，然蕪穢而險戲。」王逸註：『「險戲」猶「傾危」也。』文選廣絕交論李善注引作「險巇」。

　　〔四〕史記鄒陽傳上樑孝王書云：「感於心，合於行，親於膠漆，昆弟不能離，豈惑於眾口哉？」又云：「不奪於眾多之口。」　　〔五〕詩定之方中。

　　〔六〕易大過象詞。

　　〔七〕韓非子守道篇云：「懷金石之心。」後漢書王常傳云：「心如金石。」大戴禮禮察篇云：「堅如金石。」

　　〔八〕「器」當依上文作「品」。

　　〔九〕淮南子人間訓云：「內有一定之操。」漢書董仲舒傳云：「所持操或誖繆。」

　　〔一０〕韓非子顯學篇云：「行無常儀。」

　　〔一一〕荀子成相篇云：「讒人罔極，險陂傾側此之疑。」說文云：「憸，憸詖也。」經典通用「險」。毛詩卷耳序：「無險詖私謁之心」，釋文：『崔云：「險詖，不正也。」』漢書禮樂志：「貪饕險詖」，顏師古註：「言行險曰詖。」楚元王傳劉向封事云：「壞散險詖之聚」，師古云：「險言曰詖。」翟方進傳：「險詖陰賊」，師古云：「詖，佞也。」敘傳：「趙敬險詖」，師古曰：「詖，辯也。一曰佞也。」按說文：「詖，辨論也。古文以為頗字。」王逸注楚辭離騷云：「頗，傾也。」九歎靈懷篇：「不從俗而詖行兮」，王註：『「詖」猶「傾」也。』「險詖」與「傾側」同意。字亦作「陂」，漢書景十三王傳：「趙敬肅王彭祖險陂」，師古註：「陂，謂傾側也。」

　　〔一二〕「世」舊作「心」。

　　〔一三〕易恆九三。

　　〔一四〕詩氓：「二三其德。」

　　〔一五〕「矣」字舊脫。

　　夫是四行者，其輕如毛，其重如山〔一〕，君子以為易，小人以為難〔二〕。孔子曰：「仁遠乎哉？我欲仁，仁斯至矣〔三〕。」又稱「知德者

」〔四〕。俗之偏黨〔五〕，自古而然〔六〕，非乃今也〔七〕。凡百君子，競於驕僭，貪樂慢傲，如〔八〕賈一倍〔九〕，以相高〔一０〕。苟能富貴，雖積狡惡，爭稱譽之〔一一〕，終不見非；苟處貧賤，恭謹〔一二〕，只為不肖，終不見是。此俗化之所以浸敗，而禮義之所以消衰也。

　　〔一〕詩烝民云：「德輶如毛。」楚策云：「國權輕如鴻毛，而積禍重於邱山。」○鐸按：上引烝民詩發端，此遙應之。

　　〔二〕山、難韻。

　　〔三〕論語作「斯仁至矣」。後漢書列女傳班昭女誡引與此同。

　　〔四〕「

」論語作「鮮」。按

，俗「鮮」字，見廣韻二十八獮，說文作「尟」。

　　〔五〕書洪範云：「無偏無黨。」

　　〔六〕昭卅二年左傳云：「自古以然。」　　〔七〕詩載芟云：「匪今斯今，振古如茲。」「乃今」見邊議篇。　　〔八〕「消息於心」至此，舊錯入德化篇。

　　〔九〕「一」當作「三」，詩瞻卬云：「如賈三倍。」

　　〔一０〕脫一字。

　　〔一一〕史記呂不韋傳云：「來往者皆稱譽之。」

　　〔一二〕以上文例之，「恭謹」上脫二字。

　　世有可患者三。三者何？曰：情實薄而辭稱厚，念實忽而文想憂〔一〕，懷不來而外剋期〔二〕。不信則懼失賢，信之則詿誤人〔三〕。此俗士可厭之甚者也。是故孔子疾夫言之過其行者〔四〕，詩傷「蛇蛇碩言，出自口矣。巧言如簧，顏之厚矣」〔五〕。

　　〔一〕禮記表記云：「情疏而貌親，在小人則穿窬之盜也。」按「想憂」疑當作「相愛」。

　　〔二〕後漢書獨行傳：『範式，字巨卿，山陽金鄉人。去游太學為諸生，與汝南張劭為友。劭字符伯。二人並告歸鄉里，式謂元伯曰：「後二年當還，將過拜尊親，見孺子焉。」乃共剋期日。後期方至，元伯具以白母，請設饌以候之。母曰：「二年之別，千里結言，爾何相信之審耶？」對曰：「巨卿信士，必不乖違。」母曰：「若然，當為爾醞酒。」至其日，巨卿果到，升堂拜飲，盡歡而別。』「克」即「克」字，與「刻」通。

　　〔三〕漢書文帝紀三年詔曰：「濟北王背德反上，詿誤吏民。」顏師古註：『「詿」亦「誤」也。』按說文：「詿，誤也。誤，謬也。」

　　〔四〕論語云：「君子恥其言而過其行。」皇侃義疏本「而」作「之」。○鐸按：論語泰伯篇：「人而不仁，疾之已甚，亂也。」論衡問孔篇「而」亦作「之」。此別本用字之異，非「之」與「而」同也。

　　〔五〕巧言。

　　今世俗之交也，未相照察而求深固，探懷扼腕，拊心祝詛〔一〕，苟欲相護論議而已〔二〕，分背之日，既得之後，則相棄忘〔三〕。或受人恩德，先以濟度〔四〕，不能拔舉，則因毀之，為生瑕釁，〔五〕明言我不遺力〔六〕，無奈自不可爾〔七〕。詩云：「知我如此，不如無生〔八〕。」先合而後忤〔九〕，有初而無終〔一０〕，不若本無生意，強自誓也〔一一〕。

　　〔一〕燕策：『樊於期偏袒扼腕而進曰：「此臣日夜切齒拊心也。」』　　〔二〕漢書翟方進傳云：「胡常與方進同經，心害其能，議論不右方進。方進知之，候伺常大都授時，遣門下諸生至常所問大義疑難，因記其說。如是者久之，常知方進之宗讓己，內不自得。其後居士大夫之間，未嘗不稱述方進。遂相親友。」論議相護，皆如此類矣。

　　〔三〕詩谷風雲：「將安將樂，女轉棄予。」又云：「忘我大德。」

　　〔四〕「濟度」注見務本篇。

　　〔五〕史記李斯傳云：「成大功者，在因瑕釁而遂忍之。」

　　〔六〕趙策云：「秦之攻我也，不遺餘力矣。」後漢書盧芳傳云：「不敢遺餘力，負恩貸。」

　　〔七〕淮南子人間訓云：「夫物無不可奈何，有人無奈何。」高誘註：「事有人材所不及，無奈之何也。」莊子人間世篇云：「知其不可奈何，而安之若命。」

　　〔八〕苕之華。

　　〔九〕淮南子人間訓云：「眾人先合而後忤。」

　　〔一０〕詩蕩云：「靡不有初，鮮克有終。」權輿序云：「與賢者有始而無終。」

　　〔一一〕○鐸按：此蓋本魯詩說。詳陳喬樅魯詩遺說考卷十五。

　　君子屢盟，亂是用長〔一〕。大人之道，周而不比〔二〕，微言相感〔三〕，掩若同符〔四〕，又焉用盟〔五〕？孔子恂恂，似不能言者，又稱「誾誾言，惟謹也」〔六〕。士貴有辭〔七〕，亦憎多口〔八〕。故曰：「文質彬彬，然後君子〔九〕。」與其不忠，剛毅木訥，尚近於仁〔一０〕。

　　〔一〕詩巧言。○鐸按：二語述赦篇亦引之。

　　〔二〕論語。　　〔三〕漢書藝文志論詩賦云：「古者，諸侯卿大夫交接鄰國，以微言相感。」

　　〔四〕漢書王莽傳云：「與周公異世同符。」方言云：「掩，同也。」○鐸按：荀子儒效篇：「晻然若合符節。」義同，言契合無閒也。　　〔五〕○鐸按：此亦本魯詩說。詳魯詩遺說考卷十一。　　〔六〕論語作「便便言，惟謹爾」。按漢書萬石君石奮傳云：「僮僕欣欣如也，唯謹。」顏師古註：『欣，讀與「誾誾」同。』奮傳文本論語，論語古本蓋有作「誾誾」者。史記孔子世家作「辯辯」，誾、辯或字形相近而誤。○鐸按：論語鄉黨篇鄭註：「便便，辯也。」便、辯古同聲而通用，故史記作「辯辯」。此作「誾誾」，蓋涉鄉黨下文「誾誾如也」而誤記也。至萬石君傳「欣欣如也」，正「誾誾如也」之異文。而綴以鄉黨上文「惟謹」者，亦如後世碎金集錦耳。汪說失之。　　〔七〕襄卅一年左傳云：「子產有辭，諸侯賴之。」

　　〔八〕孟子云「士憎茲多口」，趙註：「離於凡人而為士者益多口」，破「憎」為「增」，此則從本訓。○鐸按：憎惡義為長。翟灝四書考異云：『憎多口，即論語「御人口給，屢憎於人」之意。』

　　〔九〕論語。

　　〔一０〕論語。「納」今作「訥」。○鐸按：此即「君子欲訥於言」之「訥」，謂言語遲鈍。作「納」蓋草書形誤。　　嗚呼哀哉！凡今之人〔一〕，言方行圓〔二〕，口正心邪，行與言謬，心與口違〔三〕；論古則知稱夷、齊、原、顏，言今則必官爵職位；虛談則知以德義為賢，貢薦則必閥閱為前〔四〕。處子雖躬顏、閔之行〔五〕，性勞謙之質〔六〕，秉伊、呂之才，懷救民之道，〔七〕其不見資於斯世也，亦已明矣！　　〔一〕詩召旻云：「於乎哀哉！維今之人，不尚有舊！」「嗚呼」與「於乎」同。

　　〔二〕韓非子解老篇云：「所謂方者，內外相應也，言行相稱也。」

　　〔三〕淮南子齊俗訓云：「言與行相悖，情與貌相反。」逸周書官人解云：「言行不類，終始相悖，外內不合，雖有假節見行，曰非成質者也。」

　　〔四〕史記高祖功臣侯者年表序云：「明其等曰伐，積功曰閱。」伐，閥古今字。後漢書韋彪傳云：「士宜以才行為先，不可純以閥閱。」○鐸按：「閥閱」上疑脫「以」字。

　　〔五〕漢書律歷志云：「陛下躬聖」，顏師古註：「躬聖者，言身有聖德也。」

　　〔六〕易謙九三：「勞謙，君子有終，吉。」

　　〔七〕孟子云：「故就湯而說之以伐夏救民。」 

　　人君之稱，莫大於明〔二〕；人臣之譽，莫美於忠〔三〕。此二德者，古來君臣所共願也。然明不繼踵〔四〕，忠不萬一者〔五〕，非必愚闇不逮而惡名揚也〔六〕，所以求之非其道爾〔七〕。

　　〔一〕○鐸按：此文論國之所以治者，在上下同心。所謂同心者，君明臣忠也。明君操法術握權柄於上，則忠臣敬言奉禁竭心稱職於下。二者相須，則成功致治矣。而其所反覆申明者，尤在「明據下起，忠依上成」一義，故以明忠命篇。

　　〔二〕○鐸按：「大」亦「美」也。易繫辭上傳「莫大乎蓍龜」，釋文「大」作「善」，漢書藝文志、白虎通蓍龜篇、定八年公羊傳注、家語禮運篇注並同。「善」與美、大同義。晉語：「彼將惡始而美終」，註：「美，善也。」詩桑柔箋：『「善」猶「大」也。』是其證。敘錄云：「君有美稱」，則互文見義矣。　　〔三〕襄九年左傳云：「君明臣忠。」新書大政下篇云：「臣之忠者，君之明也。臣忠君明，此之謂政之綱也。」

　　〔四〕晏子春秋雜下云：「比肩繼踵而在。」

　　〔五〕「一」舊作「全」，據治要改。　　〔六〕孝經云：「揚名於後世。」○鐸按：治要脫「揚」字。

　　〔七〕「以」舊作「道」，「其道」下有「之」字，據治要改、刪。毛詩甫田序云：「所以求者非其道也。」

　　夫明據下起，忠依上成。二人同心，則利斷金〔一〕。能知〔二〕此者，兩譽俱具〔三〕。要在於明操法術，自握權秉而已矣〔四〕。所謂術者，使下不得欺也〔五〕；所謂權者，使勢不得亂也。術誠明，則雖萬里之外，幽冥之內〔六〕，不得不求效；權誠用，則遠近親疏，貴賤賢愚，無不歸心矣〔七〕。周室之末則不然，離其術而舍其權，怠於己而恃於人。是以公卿不思忠，百僚不盡力〔八〕，君王孤蔽於上，兆黎冤亂於下〔九〕，故遂衰微侵奪而不振也〔一０〕。

　　〔一〕易繫辭上傳。按以「二人同心」為君臣，蓋漢時易家舊說。漢書匡衡傳：『衡上疏乞骸骨。上報曰：「朕嘉與君同心合意。」』翟方進傳冊云：「朕嘉與君同心一意。」王莽傳詔云：「誠嘉與君同心合意。」師丹傳策免丹云：「殆謬於二人同心之利焉。」後漢書和帝紀永元十二年詔曰：「若上下同心，庶或有瘳。」桓帝紀和平元年詔曰：「群公卿士，虔恭爾位，戮力一意，勉同斷金。」王常傳云：「幸賴靈武，輒成斷金。」馮異傳云：「千載一會，思成斷金。」郎顗傳云：「臣願陛下發揚干剛，援引賢能，勤求機衡之寄，以獲斷金之利。」張酺傳敕云：陰陽不和，萬人失所。朝廷望公思惟得失，與國同心；而託病自絜，求去重任。誰當與吾同憂責者？非有望於斷金也。」楊震傳云：「親近幸臣，未崇斷金。」崔駰傳崔篆慰志賦云：「協准矱之貞度兮，同斷金之玄策。何天衢於盛世兮，超千載而垂績。」續漢書百官志劉昭注引蔡質漢儀載高賜奏光祿勳劉嘉、廷尉趙世云：「既無忠信斷金之用，而有敗禮傷化之尤。」御覽二百七引應劭漢官儀沖帝冊書曰：「三公國之楨干，朝廷取正，以成斷金。」治要載崔實政論云：「今朝廷以聖哲之姿，龍飛天衢，大臣輔政，將成斷金。」並用此義。越絕書德序外傳記引易云：「君臣同心，其利斷金。」則直以訓詁易經辭矣。

　　〔二〕「知」舊作「如」，據治要改。　　〔三〕說苑雜言篇云：「賢人閉其智，塞其能，待得其人然後合，故言無不聽，行無見疑，君臣兩與，終身無患。」「與」乃「譽」之誤。韓非子難一云：「堯、舜之不可兩譽，矛楯之說也。」

　　〔四〕韓非子說疑篇云：「凡術也者，主之所以執也；法也者，官之所以師也。」主道篇云：「謹執其柄而固握之。」淮南子要略云：「主術者明，攝權操柄，以制群下。」「秉」與「柄」同。哀十七年左傳「國子實執齊柄」，史記蔡澤傳索隱引作「秉」，服虔曰：「秉，權柄也。」說文云：「柄，或從秉。」

　　〔五〕韓非子八說篇云：「明君之道，賤德義，貴法術，倒言而詭使，參聽無門戶，故智者不得欺。」

　　〔六〕注見德化篇。

　　〔七〕論語云：「天下之民歸心焉。」

　　〔八〕漢時詔令多言「公卿百寮」。漢書成帝紀河平元年詔曰：「公卿大夫，其勉悉心以輔不逮。百寮各修其職。」

　　永始二年詔曰：「公卿申敕百寮，深思天誡。」哀帝紀元壽元年詔曰：「公卿大夫，其各悉心勉帥百寮。」後漢書明帝紀詔曰：「公卿百寮，將何以輔朕不逮？」　　〔九〕韓非子定法篇云：「君無術則弊於上，臣無法則亂於下。」「弊」

「蔽」之誤。漢書公孫弘傳對策云：「不得其術，則主蔽於上，官亂於下。」

　　〔一０〕韓非子五蠹篇云：「智困於內，而政亂於外，則亡不可振也。」　　夫帝王者，其利重矣，其威大矣。徒懸重利，足以勸善；徒設嚴威，可以懲奸〔一〕。乃張重利以誘民，操大威以驅之〔二〕，則舉世之人，可令冒白刃而不恨〔三〕，赴湯火而不難〔四〕，豈雲但率之以共治而不宜哉？若鷹，野鳥也〔五〕，然獵夫御之，猶使終日奮擊而不敢怠，豈有人臣而不可使盡力者乎〔六〕？

　　〔一〕魯語云：「夫君人者，其威大矣。」韓非子詭使篇云：「夫利者所以得民也，威者所以行令也。」內儲說上云：「有威足以服人，而利足以勸人，故能治之。」呂氏春秋壹行篇云：「王者之所藉以成也何？借其威與其利。非強大則其威不威，其利不利。其威不威，則不足以禁也；其利不利，則不足以勸也。故賢主必使其威利無敵，故以禁則必止，以勸則必為

　　〔二〕「之」治要作「民」。

　　〔三〕鹽鐵論繇役篇：『子曰：「白刃可冒。」』禮記中庸「冒」作「蹈」。漢書李廣後陵傳司馬遷云：「冒白刃，北首爭死敵。」　　〔四〕漢書晁錯傳云：「能使其眾蒙矢石，赴湯火。」尹文子大道篇云：「越王勾踐謀報吳，欲人之勇，路逢怒蛙而軾之。比及數年，民無長幼，臨敵雖湯火不避。」

　　〔五〕「野鳥」舊脫，據治要補。

　　〔六〕「乎」治要作「哉」。淮南子主術訓云：「人主處權勢之要，而持爵祿之柄；審緩急之度，而適取予之節。是以天下盡力而不倦。」

　　詩云：「伐柯伐柯，其則不遠〔一〕。」夫神明之術，具在君身，而君〔二〕忽之，故令臣箝口結舌而不敢言〔三〕。此耳目所以蔽塞，聰明所以不得也。制下之權，日陳君前，而君釋之，故令群〔四〕臣懈弛而背朝〔五〕。此威德所以不照〔六〕，而功名所以不建也〔七〕。

　　〔一〕伐柯。

　　〔二〕舊脫，依下文例補。

　　〔三〕注見賢難篇。

　　〔四〕舊作「君」。

　　〔五〕「懈弛」注見考績篇。「朝」匯函作「亂」。按淮南子要略云：「百官背亂，不知所用。」　　〔六〕獨斷云：「皇者，惶也。盛德煌煌，無所不照。」

　　〔七〕漢書晁錯傳云：「人主所以尊顯，功名揚於萬世之後者，以知術數也。故人主知所以臨制臣下而治其眾，則群臣畏服矣；知所以聽言受事，則不欺蔽矣。」

　　詩云：「我雖異事，及爾同僚。我即爾謀，聽我敖敖〔一〕。」夫惻隱人皆有之〔二〕，是故耳聞啼號之音，無不為之慘淒悲懷而傷心者〔三〕；目見危殆之事，無不為之灼怛驚〔四〕而赴救之者。君臣義重〔五〕，行路禮輕〔六〕，過耳悟目之交〔七〕，未恩未德，非賢〔八〕非貴，而猶若此，則又況於北面稱臣被寵者乎〔九〕？

　　〔一〕板。「敖敖」今作「囂囂」，詳賢難篇。○鐸按：此魯詩。陳喬樅魯詩遺說考卷十六云：『「敖敖」毛詩作「囂囂」，文與魯異。爾雅釋訓：「敖敖，傲也。」郭璞注以為傲慢賢者。「敖敖」二字，正釋此詩之語。』

　　〔二〕孟子。　　〔三〕史記張釋之傳云：「上自倚瑟而歌，意慘淒悲懷。」　　〔四〕「驚」下脫一字。

　　〔五〕後漢書何敞傳敞上封事云：「君臣義重，有不得已也。」

　　〔六〕文選蘇子卿詩云：「誰為行路人？」

　　〔七〕詩東門之池毛傳：「晤，遇也。」「悟」與「晤」通。

　　〔八〕「賢」舊作「貧」。　　〔九〕史記陸賈傳說尉佗曰：「宜郊迎，北面稱臣。」

　　是故進忠扶危者，賢不肖之所共願也。誠皆願之而行違者，常苦其道不利而有害，言未得信而身敗爾〔一〕。歷〔二〕觀古來愛君憂主敢言之臣，忠信未達，而為左右所鞠按〔三〕，當世而覆被〔四〕，更為否愚惡狀〔五〕之臣者〔六〕，豈可勝數〔七〕哉？孝成終沒之日，不知王章之直；孝哀終沒之日，不知王嘉之忠也〔八〕。此後賢雖有憂君哀主之情，忠誠正直之節〔九〕，然猶且沈吟觀聽行己者也〔一０〕。

　　〔一〕「信」舊作「言」，據治要改。莊子外物篇云：「人主莫不欲其臣之忠，而忠未必信。」新書過秦下篇云：「忠言未卒於口，而身糜沒矣。」淮南子主術訓云：「效忠者希不困其身。」

　　〔二〕○鐸按：「歷」治要作「廣」，與「曠」同。

　　〔三〕「鞠」舊作「掬」，據治要改。說文云：「●，窮治罪人也。」「鞫」與「●」通，亦作「鞠」，詳述赦篇。「鞠按」猶漢書王商傳雲「窮竟考問」也。

　　〔四〕按「覆被」猶言「覆冒」，詳述赦篇。

　　〔五〕治要作「愚惡無狀」。

　　〔六〕大戴禮曾子制言中篇云：「畏之見逐，智之見殺，固不難詘身而為不仁，宛言而為不智。」

　　〔七〕「數」字據治要補

　　〔八〕並見漢書。按嘉傳云：「嘉死後，上覽其對而思嘉言，復以孔光代嘉為丞相，徵用何武為御史大夫。」是孝哀未嘗不知嘉也。梅福傳云：「王章資質忠直。」此言「忠直」本之。

　　〔九〕漢書傅喜傳云：「忠誠憂國。」

　　〔一０〕後漢書賈復傳云：「帝召諸將議兵事，未有言，沈吟久之。」文選古詩云：「沈吟聊躑躅。」

　　鳴鶴在陰，其子和之〔一〕。相彼鳥矣，猶求友聲〔二〕。故人君不開精誠以示賢忠，賢忠亦無以得達。易曰：「王明並受其福〔三〕。」是以忠臣必待明君乃能顯其節，良吏必得察主乃能成其功〔四〕。君不明，則大臣隱下而〔五〕遏忠，又〔六〕群司舍法而阿貴。〔七〕　　〔一〕易中孚九二。

　　〔二〕詩伐木。「忠信未達」至此，舊錯入德化篇。

　　〔三〕井九三。

　　〔四〕漢書王褒傳聖主得賢臣頌云：「及其遇明君遭聖主也，運籌合上意，諫諍即見聽，進退得關其忠，任職得行其術。故世必有聖知之君，而後有賢明之臣。」又云：「聖主必待賢臣而弘功業，俊士亦俟明主以顯其德。」

　　〔五〕「而」舊作「不」。

　　〔六〕「又」字衍。

　　〔七〕商子修權篇云：「秩官之吏，隱下而漁民。」韓非子奸劫弒臣篇云：「國有擅主之臣，則群下不得盡智力以陳其忠，百官之吏不得奉法以致其功矣。」「阿貴」見上篇。　　夫忠言所以為安也，不貢必危；法禁所以為治也，不奉必亂。忠之貢與不貢，法之奉與不奉，其秉〔一〕皆在於君，非臣下之所能為也。是故聖人求之於己，不以責下〔二〕。

　　〔一〕「秉」與「柄」同。

　　〔二〕○鐸按：治要有「也」字。

　　凡為人上，法術明而賞罰必者，雖無言語而勢自治〔一〕。治勢一成，君自不能亂也，況臣下乎？法術不明而賞罰不必者，雖日號令，然勢自亂。亂勢一成，君自不能治也，況臣下乎？是故勢治者，雖委之不亂；勢亂者，雖懃之不治也〔二〕。堯、舜恭己無為而有餘，勢治也；胡亥、王莽馳騖而不足〔三〕，勢亂也〔四〕。故曰：善者〔五〕求之於勢，弗責於人〔六〕。是以明王審法度而布教令，不行私以欺法，不黷教以辱命〔七〕，故臣下敬其言而奉其禁，竭其心而稱其職〔八〕。此由法術明而威權任也。

　　〔一〕「故人君」至此，舊錯人交際篇。

　　〔二〕商子定分篇云：「聖人必為法令。置官也，置吏也，為天下師，所以定名分也。名分定，則大詐貞信，民皆願

而各自治也。故夫名分定，勢治之道也；名分不定，勢亂之道也。故勢治者不可亂，勢亂者不可治。」

　　〔三〕舊脫三字，據治要補。

　　〔四〕韓非子難勢篇云：「堯、舜生而在上位，雖有十桀、紂不能亂者，則勢治也。桀、紂亦生而在上位，雖有十堯、舜而亦不能治者，則勢亂也。故曰：勢治者則不可亂，而勢亂者則不可治也。」漢書揚雄傳云：「世亂則聖哲馳騖而不足，世治則庸夫高枕而有餘。」「恭」治要作「拱」。按「恭己無為」本論語。胡亥當作秦政。史記秦始皇紀云：「天下之事，無大小皆決於上。上至以衡石量書，日夜有呈，不中呈，不得休息。」漢書王莽傳云：「莽自見前顓權以得漢政，故務自

眾事，又好變改制度，政令煩多，當奉行者，輒質問乃以從事，前後相乘，憒眊不渫。莽常御燈火至明，猶不能勝。」所謂馳騖而不足者也。

　　〔五〕善者，當雲「善為國者」。○鐸按：此承上言，「善者」即「善為國者」，古人語簡質耳。德化篇：「故善者之養天民也，猶良工之為曲豉也。」義與此同。

　　〔六〕管子法法篇云：「凡人君之所以為君者，勢也。故人君失勢，則臣制之矣。勢在下，則君制於臣矣；勢在上，則臣制於君矣。」

　　〔七〕管子任法篇云：「愛人不私賞也，惡人不私罰也，置儀設法以度量斷者，上主也。」商子修權篇云：「立法明分，而不以私害法，則治。」

　　〔八〕管子正世篇云：「法立令行，故群臣奉法守職。」　　夫術之為道也，精微而神，言之不足，而行有餘；有餘，故能兼四海而照幽冥。權之為勢也，健悍以大，不待貴賤，操之者重；重，故能奪主威而順當世〔一〕。是以明君未嘗示人術而借下權也〔二〕。孔子曰：「可與權〔三〕。」是故聖人顯諸仁，藏諸用〔四〕，神而化之，使民宜之〔五〕，然後致其治而成其功。功業效於民，美譽傳於世，然後君乃得稱明，臣乃得稱忠。此所謂明據下作〔六〕，忠依上成，二人同心，其利斷金也〔七〕。

　　〔一〕舊作「也」。　　〔二〕韓非子難三云：「術者，藏之於胸中，以偶眾端而潛御群臣者也。」心度篇云：「主之所以尊者權也。」外儲說右下：『方吾子曰：「吾聞之古禮，行不與同服者同車，不與同族者共家，而況君人者乃借其權而外其勢乎？」』商子修權篇云：「權制獨斷於君則威。」六韜守土篇云：「無借人國柄。借人國柄，則失其權。」　　〔三〕論語。孫侍御據論語「可」上補「未」字。○鐸按：此引以證「未嘗借下權」，當有「未」字。

　　〔四〕易繫辭上傳。

　　〔五〕繫辭下傳。

　　〔六〕○鐸按：篇首「作」作「起」，互文。說文云：「作，起也。」

　　〔七〕治要「金」下有「者」字。 

　　上古之世，太素之時，元氣窈冥，未有形兆，萬精合併，混而為一，莫制莫御。若斯久之，翻然自化，清濁分別，變成陰陽。陰陽有體，實生兩儀，天地壹鬱，萬物化淳〔二〕，和氣生人，以統理之。〔三〕

　　〔一〕○鐸按：此節信集中表現其唯物主義天道觀之重要論著。以為元精自化，有道存乎其間，而道生於氣。氣有和有乖。凡四時五行，人類萬物，吉凶變異，莫非二氣迭相運而成之者也。和氣生人，而人行能動天地，故理政以和天氣，則可興大化而致太平。蓋旨遠辭微，諸政論之義皆從此出。學者循是以讀他篇，庶窺其思想體系之全矣。

　　〔二〕易繫辭下傳。王弼本「壹鬱」作「絪縕」。按說文作「壹●」。王本「淳」作「醇」，白虎通嫁娶篇引易與此同。

　　〔三〕○鐸按：史記天官書：「三光者，陰陽之精，氣本在地，而聖人統理之。」

　　是故天本諸陽，地本諸陰，人本中和〔一〕。三才異務，相待而成，各循其道，和氣乃臻，機衡乃平〔二〕。

　　〔一〕以上本易干鑿度，列子天瑞篇同。

　　〔二〕「機」舊從玉，據班祿篇改。

　　天道曰施，地道曰化，人道曰為〔一〕。為者，蓋所謂感通陰陽而致珍異也〔二〕。人行之動天地，譬猶車上御馳馬，蓬中擢舟船矣〔三〕。雖為所覆載〔四〕，然亦在我何所之可〔五〕。孔子曰：「時乘六龍以御天〔六〕。」「言行君子所以動天地也，可不慎乎〔七〕？」從此觀之，天□〔八〕其兆，人序其勳，書故曰：「天功人其代之〔九〕。」如〔一０〕蓋理其政以和天氣，以臻其功〔一一〕。　　〔一〕「曰」舊並作「日」。大戴禮曾子天員篇云：「天道曰員，地道曰方。方曰幽，員曰明。明者，吐氣者也；幽者，含氣者也。吐氣者施，而含氣者化，是以陽施而陰化也。」春秋繁露云：「天道施，地道化，人道義。」

　　〔二〕白虎通封禪篇云：「王者承天統理，調和陰陽。陰陽和，萬物序，休氣充塞，故符瑞並臻，皆應德而至。」漢書董仲舒、公孫弘傳皆言其事。

　　〔三〕「舟船」舊作「自照」。按敘錄云：「聖人運之，若御舟車。」御覽七百六十九引此文作「篷中棹舟」，「舟」字據改。照、船字形相近，以意訂正。廣韻云：「篷，織竹夾箬覆舟也。」說文無「篷」字，古蓋借「蓬」為「篷」。擢、棹亦古今字。詩竹竿毛傳：「楫，所以擢舟也。」

　　〔四〕禮記中庸云：「天之所覆，地之所載。」

　　〔五〕「可」疑「耳」。

　　〔六〕易干文言。　　〔七〕繫辭上傳。

　　〔八〕程本作「呈」。

　　〔九〕皋陶謨。「功」程本作「工」，與今書同。忠貴篇亦作「工」。○鐸按：今文家說此經，皆以王者代天官人為義。書堯典「百工」，史記作「百官」，則作「功」者借字也。

　　〔一０〕「如」疑衍，或下有脫文。

　　〔一一〕漢書李尋傳云：「古之王者，尊天地，重陰陽，敬四時，嚴月令，順之以善政，則和氣可立致，猶枹鼓之相應也。」

　　是故道德之用，莫大於氣。道者，氣〔一〕之根也。氣者，道之使也。必有其根，其氣乃生；必有其使，變化乃成〔二〕。是故道之為物也，至神以妙；其為功也，至強以大。天之以動，地之以靜，日之以光，月之以明，四時五行，鬼神人民，億兆醜類〔三〕，變異吉凶，何非氣然？

　　〔一〕「氣」舊脫。

　　〔二〕易繫辭下傳云：「變化云為。」禮記中庸云：「動則變，變則化。」

　　〔三〕定四年左傳云：「將其類丑」，杜註：「丑，眾也。」

　　及其乖戾，天之尊也氣裂之〔一〕，地之大也氣動之〔二〕，山之重也氣徙之〔三〕，水之流也氣絕之〔四〕，日月神也氣蝕之〔五〕，星辰虛也氣隕之〔六〕，旦有晝晦〔七〕，宵有〔八〕，大風飛車〔九〕拔樹〔一０〕，僨電為冰〔一一〕，溫泉成湯〔一二〕，麟龍鸞鳳，蝥蠈蝝蝗〔一三〕，莫不氣之所為也。

　　〔一〕舊脫「之」字，盧學士補。

　　〔二〕盧補。

　　〔三〕盧補。

　　〔四〕史記天官書所云「天開縣物，地動坼絕，山崩及徙川塞溪垘」是也。

　　〔五〕天官書云：「日月薄蝕」，集解：『韋昭曰：「虧毀為蝕。」』　　〔六〕春秋繁露玉英篇云：「星墜謂之隕。」

　　〔七〕漢書楚元王傳劉向封事雲「晝冥晦」，顏師古註：『僖十五年「九月己卯晦，震伯夷之廟。」穀梁傳曰：「晦，冥也。」』

　　〔八〕王先生云：『按「宵有」下有脫文。以「晝晦」例之，疑是「夜明」二字。莊七年左傳：「恆星不見，夜明也。」』繼培按：淮南子泰族訓云：「晝冥宵光。」此亦當言「宵光」事。「宵光」即左傳所云「夜明」。史記天官書云：「天雷電、蝦虹、辟歷、夜明者，陽氣之動者也。」

　　〔九〕隱三年左傳雲「鄭伯之車僨於濟」，杜註：「既盟而遇大風，傳記異也。」疏云：「車踣而入濟，是風吹之墜濟水。」

　　〔一０〕書金縢云：「天大雷電以風，大木斯拔。」漢書谷永傳云：「暴風之縢，拔樹折木。」○鐸按：「拔樹」疑當別為句，而脫二字。

　　〔一一〕「憤電」當是「歕雹」。說文云：「雹，雨冰也。」或「憤」當為「積」，白虎通災變篇云：「陰氣專精，積合為雹。」

　　〔一二〕西京雜記：『董仲舒云：「寒水極陰而有溫泉。」』山海經海外東經：「下有湯谷」，郭註：「谷中水熱也。」

　　〔一三〕爾雅釋蟲云：「食苗心，螟；食葉，蟘；食節，賊；食根，蟊。」「蝥蠈」即「蟊賊」。漢書五行志云：「宣公十五年冬，蝝生。董仲舒、劉向以為蝝，螟始生也。」說文云：「蝝，董仲舒說，蝗子也。蝗，螽也。」

　　以此觀之，氣運感動，亦誠大矣。變化之為，何物不能〔一〕？所變也神，氣之所動也。當此之時，正氣所加，非唯於人，百穀草木，禽獸魚鱉，皆口養其氣〔二〕。聲入於耳，以感於心〔三〕，男女聽〔四〕，以施精神。資和以兆衃，民之胎，含嘉以成體〔五〕。及其生也，和以養性，美在其中，而暢於四胑〔六〕，實於血脈，是〔

　　七〕以心性志意，耳〔八〕目精〔九〕欲，無不貞〔一０〕廉絜懷履行者〔一一〕。此五帝三王所以能畫法像而民不違，正己德而世自化也〔一二〕。

　　〔一〕「者道之使也」至此，舊錯入德化篇。然此下尚有脫文。○鐸按：「變化之為」疑當作「變化云為」，易繫辭下傳語，下篇亦用之。　　〔二〕「口」當作「和」。王先生云：『此文有脫誤。以下句例之，宜云「皆味食於口，以養其氣」。』○鐸按：「聲入於耳，以感於心」，指男女言，故繼之以「男女聽」云云。王氏以為指禽獸魚鱉言，蓋未得其旨。

　　〔三〕尚書大傳云：「五載一巡守，群後德讓，貢正聲而九族具成，雖禽獸之聲，猶悉關於律。」昭廿一年左傳：『泠州鳩曰：「夫音，樂之輿也；而鐘，音之器也。天子省風以作樂，器以鐘之，輿以行之，小者不窕，大者不●，則和於物，物和則嘉成。故和聲入於耳而藏於心，心億則樂。」』

　　〔四〕「聽」下脫一字。○鐸按：蓋脫「之」字。　　〔五〕文有脫誤。以下篇參之，當雲「民之胎也，資和以兆衃，含嘉以成體。」說文云：「

，婦孕一月也。胎，婦孕三月也。」「衃」與「

」同。

　　〔六〕易坤文言。「胑」王弼本作「支」。

　　〔七〕「是」字舊脫。　　〔八〕「意耳」舊倒。

　　〔九〕「精」疑「情」。○鐸按：此書多以「精」為情，詳下篇及夢列篇。

　　〔一０〕「貞」疑「具」。

　　〔一一〕逸周書官人解云：「其壯者觀其廉潔，務行而勝私。」鹽鐵論散不足篇云：「履德行仁。」詩大東雲「君子所履」，鄭箋：「君子皆法效而履行之。」

　　〔一二〕「畫法象」注見衰制篇。漢書公孫弘傳：『武帝策賢良制云：「蓋聞上古至治，畫衣冠，異章服，而民不犯。今何道而臻乎此？」對曰：「上古堯、舜之時，不貴爵賞而民勸善，不重刑罰而民不犯，躬率以正而遇民信也。」』　　是故法令刑賞者，乃所以治民事而致整理爾，未足以興大化而升太平也〔一〕。夫欲歷三王之絕跡〔二〕，臻帝、皇之極功者，必先原元而本本〔三〕，興道而致和，以淳粹之氣〔四〕，生敦龐之民，〔五〕明德義之表〔六〕，作信厚之心〔七〕，然後化可美而功可成也。

　　〔一〕史記酷吏傳序云：「法令者，治之具，而非制治清濁之源也。」漢書禮樂志：『劉向云：「教化，所恃以為治也；刑法，所以助治也。今廢所恃而獨立其所助，非所以致太平也。」』

　　〔二〕史記司馬相如傳云：「殊尤絕跡。」

　　〔三〕按班固西都賦及漢書敘傳敘律歷志並云：「元元本本。」○鐸按：漢書薛宣傳註：「原，謂尋其本也。」廣雅釋詁一：「謜，度也。」原、謜古今字。「元」即「原」之借，春秋繁露重政篇云：『

　　「元」猶「原」也。』

　　〔四〕易干文言：「純粹精也。」「醇」與「純」通。楚辭遠遊云：「精醇粹而始壯。」

　　〔五〕成十六年左傳云：「民生敦龐。」

　　〔六〕禮記表記云：「仁者，天下之表也。」

　　〔七〕詩麟之趾云：「振振公子」，毛傳：「振振，信厚也。」 

　　人君之治，莫大於道，莫盛於德，莫美於教，莫神於化。道者所以持之也，德者所以苞之也〔二〕，教者所以知之也，化者所以致之也。民有性，有情，有化，有俗。情性者，心也，本也。化俗者，行也，末也。末生於本，行起於心。是以上君撫世，先其本而後其末，〔三〕順〔四〕其心而理〔五〕其行。心精〔六〕苟正〔七〕，則奸匿〔八〕無所生〔九〕，邪意無所載矣。

　　〔一〕○鐸按：此文則謂教化既敦，則邪惡不作，故道德為本，仁義為末，而威刑法律又其下焉。綱舉於前，比類發揮於後，亦有以見其思想體系之完整矣。

　　〔二〕韓詩外傳五云：「德也者，苞天地之美。」淮南子說山訓云：「仁義在道德之包。」「苞」與「包」同。

　　〔三〕漢書董仲舒傳云：「天令之謂命，命非聖人不行。質樸之謂性，性非教化不成。人慾之謂情，情非制度不節。是故王者上謹於承天意，以順命也；下務明教化民，以成性也；正法度之宜，別上下之序，以防欲也。修此三者，而大本舉矣。」

　　〔四〕「順」舊作「慎」，據治要改。○鐸按：荀子仲尼篇「則慎行此道也」，成相篇「慎聖人」，楊注並云：『慎，讀為「順」。』又仲尼篇「慎比而不邪」，王引之亦謂即禮記王制篇之「順比」。作「慎」者借字，讀正之可也。

　　〔五〕「理」意林作「治」。○鐸按：說文：「順，理也。」理、順互文耳。

　　〔六〕「精」治要作「情」。

　　〔七〕「正」舊作「亡」，據治要改。

　　〔八〕「匿」讀為「慝」。○鐸按：此書通以「匿」為「慝」。

　　〔九〕舊脫「無」字，「生」作「作」，據治要補、改。意林作「奸慝不生」。

　　夫化變民心也，猶政變民體也。德政加於民，則多滌暢姣好堅強考壽〔一〕；惡政加於民，則多罷癃尪病夭昏札瘥〔二〕。故尚書美「考終命」，而惡「凶短折」〔三〕。國有傷明之政，則民多病目；〔四〕有傷聰之政，則民多病耳〔五〕；有傷賢之政，則賢多橫夭。〔六〕夫形體骨幹為堅強也〔七〕，然猶隨政變易，又況乎心氣精微不可養哉？詩云：「敦彼行葦，羊牛勿踐履。方苞方體，惟葉柅柅。〔八〕」又曰：「鳶飛厲天，魚躍於淵。愷悌君子，胡不作人〔九〕？」公劉厚德，恩及草木，羊牛六畜，且猶感德〔一０〕，仁不忍踐履生草〔一一〕，則又況於民萌而有不化者乎〔一二〕？君子修其樂易之德〔一三〕，上及飛鳥，下及淵魚，無〔一四〕不歡忻悅豫，則又況於士庶而有不仁者乎〔一五〕？

　　〔一〕「滌」當作「條」，「考」當作「老」。禮記樂記云：「感條暢之氣。」漢書律歷志云：「陰陽萬物，靡不條鬯該成。」顏師古註：『「鬯」與「暢」同。』論衡齊世篇云：「語稱上世之人，侗長佼好，堅強老壽，百歲左右。」「姣」與「佼」通。「考壽」猶言「老壽」，詩雝鄭箋云：「又能昌大其子孫，安助之以考壽，多與福祿。」○鐸按：此注「考當作老」與下文鑿枘，當刪。又滌、條古同聲，故周禮秋官「條狼氏」即「滌狼氏」。「滌暢」與「條鬯」並以雙聲取義，尤不可改。　　〔二〕呂氏春秋明理篇子華子曰：「夫亂世之民長短頡●百疾，民多疾癘，道多褓襁，盲禿傴尪，萬怪皆生。」高誘註：「尪，短仰者也。」史記平原君傳云：「有罷癃之病。」說文云：「●，●曲脛也。古文從王作尪。」周語云：無夭昏札瘥之憂。」漢書董仲舒傳云：「或夭，或壽，或仁，或鄙，陶冶而成之，不能粹美，有治亂之所生，故不齊也。故堯、舜行德，則民仁壽；桀、紂行暴，則民鄙夭。」

　　〔三〕洪範。　　〔四〕「目」舊作「因」。漢書五行志云：「傳曰：視之不明，是謂不悊。」又曰：「視氣毀，及人，則多病目者，故有目痾。」

　　〔五〕「耳」舊作「身」。五行志云：「傳曰：聽之不聰，是謂不謀。」又曰：「聽氣毀，及人，則多病耳者，故有耳痾。」

　　〔六〕王先生云：『「賢多」當作「民多」。』○俞樾云：『「傷賢」疑當作「傷睿」，故云「民多橫夭」，即六極所謂凶短折也。凶短折為思不睿之罰，故知當作「傷睿」矣。』

　　〔七〕史記蔡澤傳云：「人生百體堅強。」白虎通嫁娶篇云：「男三十，筋骨堅強。」昭廾五年左傳杜註：「干，骸骨也。」

　　〔八〕行葦。「柅柅」舊成「握握」，盧學士改。繼培按：文選蜀都賦：「總莖柅柅」，李善注引毛詩云：「維葉柅柅。」今詩作「泥泥」。○陳喬樅魯詩遺說考十六云：『「維」作「惟」，今文皆如此，石經魯詩可證也。盧氏以「握」是「柅」之訛，良確。毛詩釋文「泥泥」下云：「張揖作苨苨。」今考廣雅釋訓：「苨苨，茂也。」「苨苨」亦三家之異文。』

　　〔九〕旱麓。「厲」今作「戾」，「愷悌」作「豈弟」，「胡」作「遐」。○李富孫詩經異文釋云：『毛、鄭皆訓「遐」為「遠」，是如字讀。士冠禮註：「胡猶遐也。」胡、遐一聲之轉，文異而義同。』陳奐詩毛氏傳疏云：『潛夫論作「胡不作人」，胡，何也。此三家義。』○鐸按：陳說是也。李強三家以同毛，非是。

　　〔一０〕「傷聰之政」至此，舊錯在「教化之所致」下，此下又錯入交際篇「消息於心」以下三十三行，明忠篇「忠信未達」以下五行。

　　〔一一〕列女傳晉弓工妻曰：「君聞昔者公劉之行乎？羊牛踐葭葦，惻然為民痛之。恩及草木，豈欲殺不辜者乎？」白虎通情性篇云：「仁者不忍也。」○鐸按：劉向習魯詩，可知此亦魯詩說。

　　〔一二〕「萌」與「氓」同，注見班祿篇。

　　〔一三〕旱麓毛傳訓「豈弟」為「樂易」。鄭箋云：「君子，謂太王、王季。」○鐸按：毛傳本週語下篇單穆公語，陳奐說。

　　〔一四〕「無」舊脫。

　　〔一五〕舊脫「於」字、「有」字，依上文例補。

　　聖深知之〔一〕，皆務正己以為表〔二〕，明禮義以為教，和德氣於未生之前，正表儀於咳笑之後〔三〕。民之胎也，合中和以成；其生也，立方正以長。是以為仁義之心，廉恥之志〔四〕，骨著脈通〔五〕，與體俱生，而無麤穢之氣〔六〕，無邪淫之慾。雖放之大荒之外〔七〕，措之幽冥之內，終無違禮之行〔八〕；投之危亡之地，納之鋒鍔之間，終無苟全之心。舉世之人，行皆若此，則又烏所得亡〔九〕夫姦亂之民而加辟哉〔一０〕？上天之載，無聲無臭，儀形文王，萬邦作孚〔一一〕。此姬氏所以崇美於前，而致刑措於後也〔一二〕。　　〔一〕「聖」下脫「人」字，或「明主」二字誤合為「聖」。勸將篇云：「明主深知之。」○鐸按：志氏姓篇：「吹律定姓，唯聖能之」，亦以「聖」為「聖人」，蓋非脫字。

　　〔二〕禮記緇衣云：「上之所好惡，不可不慎也，是民之表也。」　　〔三〕文六年左傳云：「引之表儀。」說文云：「咳，小兒笑也。」　　〔四〕漢書賈誼傳云：「廉愧之節，仁義之厚。」○鐸按：「為」猶「有」也。後漢書循吏仇覽傳：「勸人生業，為制科令，至於果菜為限，雞豚有數。」為、有互文，是其證。又賈誼傳「愧」乃「丑」字之訛，「廉丑」即「廉恥」，賈子特變篇正作「廉恥」。箋未晰。　　〔五〕著，讀「根著」之「著」。

　　〔六〕周語云：「麤穢暴虐。」楚辭遠遊云：「精氣入而麤穢除。」

　　〔七〕「大荒」見山海經。

　　〔八〕列女傳衛靈夫人曰：「忠臣與孝子，不為昭昭變節，不為冥冥惰行。」論衡書虛篇云：「世稱柳下惠之行，言其能以幽冥自修潔也。」後漢書馮衍傳云：「修道德於幽冥之路。」　　〔九〕「亡」疑衍，即「夫」字聲誤。○鐸按「亡」疑「中」之壞。周禮師氏：「掌國中失之事」，故書「中」為「得」。此蓋一本作「得」，一本作「中」，後人誤合之耳。　　〔一０〕○鐸按：辟，謂刑辟。爾雅釋詁：「辟，罪也。」

　　〔一一〕詩文王。「形」今作「刑」。「聲」舊作「馨」，據程本改。○鐸按：「無馨無臭」，嵇康幽憤詩同，蓋魯詩也。程本據毛詩改之，非此書之舊，斷不可從。又漢書揚雄傳甘泉賦引詩「載」作「縡」，廣雅釋詁：「縡，事也。」皆本魯詩。陳氏魯詩遺說考十五謂潛夫論仍同毛氏作「載」，疑出後人所改，意其或然。

　　〔一二〕「也」舊脫。史記周本紀云：「成、康之際，天下安寧，刑錯四十餘年不用。」「錯」是「措」之借。○鐸按：下文作「錯」。

　　是故上聖〔一〕不務治民事而務治民心，故曰：「聽訟，吾猶人也。必也使無訟乎！」導之以德，齊之以禮〔二〕，務厚其情而明則務義〔三〕，民親愛則無相害傷之意，動思義則無奸邪之心。夫若此者，非法〔四〕律之所使也，非威刑之所強也，此乃教化之所致也。〔五〕聖人甚〔六〕尊德禮而卑刑罰〔七〕，故舜先敕契以敬敷五教，而後命皋陶以五刑三居〔八〕。是故凡立法者，非以司民短而誅過誤〔九〕，乃以防奸惡而救禍敗，檢淫邪而內正道爾〔一０〕。

　　〔一〕「聖」下舊有「故」字，衍。

　　〔二〕並論語。

　　〔三〕「則務」二字當作「其」。○鐸按：當作「而務明其義」。　　〔四〕「法」字據治要補。

　　〔五〕「是故上聖」至此，舊錯在「有傷聰之政」上，今移正。「也」字據治要補。漢書董仲舒傳云：「夫萬民之從利也，如水之走下，不以教化堤防之，不能止也。是故教化立而奸邪皆止者，其堤防完也；教化廢而奸邪並出，刑罰不能勝者，其堤防壞也。古之王者明於此，是故南面而治天下，莫不以教化為大務。立太學以教於國，設庠序以化於邑，漸民以仁，摩民以誼，節民以禮。故其刑罰甚輕而禁不犯者，教化行而習俗美也。」

　　〔六〕「甚」舊作「其」，據治要改。　　〔七〕漢書禮樂志董仲舒對策云：「王者承天意以從事，故務德教而省刑罰。」

　　〔八〕書堯典。

　　〔九〕王先生云：『司，讀為「伺」。』○鐸按：「伺」蓋「司」之後出加旁字，說文所無。

　　〔一０〕禮記樂記云：「刑以防其奸。」新語道基篇云：「檢奸邪，消佚亂。」大戴禮勸學篇云：「所以防僻邪而道中正也。」內，讀為「納」。

　　詩云：「民之秉夷，好是懿德〔一〕。」故民有心也，猶為種之有園也。遭和氣則秀茂而成實，遇水旱則枯槁而生孽〔二〕。民蒙善化，則人〔三〕有士君子之心〔四〕；被惡政，則人有懷奸亂之慮。故善者之養天民也，猶良工之〔五〕為曲豉也〔六〕。起居以其時，〔七〕寒溫得其適〔八〕，則一蔭之曲豉〔九〕盡美而多量〔一０〕。其遇〔一一〕拙工〔一二〕，則一蔭之曲豉皆臭敗而棄捐〔一三〕。今六合亦由一蔭也〔一四〕，黔首之屬〔一五〕猶豆麥也，變化云為〔一六〕，在將者爾。遭良吏則皆懷忠信而履仁厚，遇惡吏則皆懷奸邪而行淺薄〔一七〕。忠厚積則致太平，奸薄積則致危亡。是以聖帝明王，皆敦德化而薄威刑。德者所以修己也，威者所以治人也。上智與〔一八〕下愚之民少，而中庸之民多〔一九〕。中民之生世也，猶鑠金之在爐也，從篤變化〔二０〕，惟冶所為，方圓薄厚，隨鎔制爾〔二一〕。

　　〔一〕烝民。「夷」今詩作「彝」，孟子引詩作「夷」。○鐸按：毛詩作「彝」，正字；魯詩作「夷」，用借字也。書洪範：「是彝是訓」，史記宋微子世家引「彝」作「夷」。周禮司尊彝：「祼用雞彝」，禮記明堂位作「雞夷」，鄭註：『夷，讀為「彝」。』是夷、彝同也。

　　〔二〕說文云：「禽獸蟲蝗之怪謂之蠥。」「孽」與「蠥」通。

　　〔三〕「人」字據治要補。

　　〔四〕春秋繁露俞序篇云：「教化流行，德澤大洽，天下之人，人有士君子之行而少過矣。」

　　〔五〕「之」字據治要補。

　　〔六〕孟子云：「天下之良工也。」說文云：「●，酒母也。或作鞠。」「曲」與●、鞠同。豉，說文正作「敊」，云：「配鹽幽

也。」史記貨殖傳云：「糱曲鹽豉千答。」

　　〔七〕漢書卜式傳云：「以時起居。」禮記儒行鄭註：『「起居」猶「舉事動作」。』

　　〔八〕呂氏春秋侈樂篇云：「寒、溫、勞、逸、飢、飽，此六者非適也。凡養也者，瞻非適而以之適者也。」

　　〔九〕說文云：「窨，地室也。」徐鍇云：「今謂地窖藏酒為窨。」「蔭」與「窨」通。齊民要術云：「作豉法，先作暖蔭屋，坎地深三二尺，密泥塞屋牖，勿令風及蟲泉入也。」又云：「作麥曲法，其房欲得板戶，密泥塗之。」說文：「豉，配鹽幽

」，徐鍇云：「幽，謂造之幽暗也。」「暗」與「窨」義亦同。○鐸按：詩七月：「三之日納於凌陰。」陰、蔭、窨並同。今北人謂之「地窨子」。

　　〔一０〕史記匈奴傳：『中行說曰：「漢所輸匈奴繒絮米糱，令其量中必善美。」』

　　〔一一〕「遇」舊作「愚」，據治要改。

　　〔一二〕孟子云：「大匠不為拙工改廢繩墨。」

　　〔一三〕「捐」舊作「損」，據治要改。

　　〔一四〕新書過秦上篇云：「履至尊而制六合。」淮南子原道訓高誘註：「四方上下為六合。」○鐸按：「由」與「猶」同。　　〔一五〕禮記祭義云：「以為黔首則」，鄭註：「黔首，謂民也。」

　　〔一六〕易繫辭下傳。

　　〔一七〕漢書刑法志文帝詔云：「牧民而道之以善者吏也。」公孫弘傳云：「先世之吏正，故其民篤。今世之吏邪，故其民薄。」禮樂志云：「世衰民散，小人乘君子，心耳淺薄，則邪勝正。」　　〔一八〕「與」舊作「則」。

　　〔一九〕論語云：「唯上智與下愚不移。」後漢書楊終傳云：「上智下愚，謂之不移。中庸之流，要在教化。」荀子王制篇云：「中庸民不待政而化」，楊倞註：「中庸民易與為善，故教則化之，不待政成之後也。」

　　〔二０〕「篤」疑「笵」之誤。王先生云：『疑是「從革」。』○鐸按：作「笵」是也。下言「隨鎔」，金曰鎔，竹曰笵，對文則異，散文則通。　　〔二一〕春秋繁露實性篇云：「中民之性，待漸於教訓而後能為善。」漢書董仲舒傳云：「夫上之化下，下之從上，猶泥之在鈞，惟甄者之所為；猶金之在鎔，惟冶者之所鑄。」

　　是故世之善否〔一〕，俗之薄厚，皆在於君。上聖和德〔二〕氣以化民心，正表儀以率群下，故能使民比屋可封，堯、舜是也〔三〕。其次躬道德而敦慈愛，美教訓而崇禮讓，故能使民無爭心〔四〕而致刑錯〔五〕，文、武是也。其次明好惡而顯法禁，平賞罰而無阿私〔六〕，故能使民辟奸邪而趨公正，理弱亂以致治強，中興是也〔七〕。治天下〔八〕，身處污而放情〔九〕，怠民事而急酒樂〔一０〕，近頑童而遠賢才〔一一〕，親諂諛而疏正直，重賦稅以賞無功，妄加喜怒以傷無辜〔一二〕，故能亂其政以敗其民，弊其身以喪其國者〔一三〕，幽、厲是也。

　　〔一〕「否」治要作「惡」。

　　〔二〕「德」字舊脫，據上文補。

　　〔三〕新語無為篇云：「堯、舜之民可比屋而封，桀、紂之民可比屋而誅者，教化使然也。」漢書王莽傳云：「明聖之世，國多賢人，故唐、虞之時，可比屋而封。」論衡藝增篇云：「儒書又言堯、舜之民可比屋而封，言其家有君子之行，可皆官也。」

　　〔四〕昭六年左傳云：「民知有辟，則不忌於上，並有爭心，以征於書，而徼幸以成之。」

　　〔五〕上作「措」。

　　〔六〕孝經云：「示之以好惡，而民知禁。」韓非子五蠹篇云：「明其法禁，必其賞罰。」漢書金日磾傳云：「亡所阿私。」呂氏春秋貴公篇高誘註：『「阿」亦「私」也。』

　　〔七〕毛詩序云：「烝民，尹吉甫美宣王也。任賢使能，周室中興焉。」史記周本紀云：「宣王

位，二相輔之修政，法文、武、成、康之遺風，諸侯復宗周。」

　　〔八〕下有脫文。

　　〔九〕文選古詩云：「蕩滌放情志。」治要載桓范政要論節慾篇云：「儉者節慾，奢者放情。放情者危，節慾者安。」

　　〔一０〕大戴禮少閒篇云：「荒耽於酒，淫泆於樂。」

　　〔一一〕鄭語：『史伯曰：「侏儒戚施，實御在側，近頑童也。」』

　　〔一二〕治要載六韜文韜篇：『太公曰：「賢君之治國，其政平，吏不苛，其賦歛節，其自奉薄，不以私善害公法，賞賜不加於無功，刑罰不施於無罪，不因喜以賞，不因怒以誅。」』　　〔一三〕詩抑云：「天方艱難，曰喪厥國。」毛詩序云：「衛武公刺厲王。」

　　孔子曰：「三人行，必有我師焉。擇其善者而從之，其不善者，我則改之〔一〕。」詩美「宜鑑於殷，自求多福」〔二〕。是故世主誠能使六合之內，舉世之人，咸懷方厚之情，而無淺薄之惡，各奉公正〔三〕之心，而無奸險〔四〕之慮，則羲、農之俗，復見於茲，麟龍鸞鳳，復畜於郊矣〔五〕。

　　〔一〕論語「我則」二字作「而」。○鐸按：襄卅一年左傳：『子產曰：「其所善者，吾則行之；其所惡者，吾則改之。是吾師也。」』當是古本有如是者。

　　〔二〕文王。○鐸按：詩「自求多福」句在「宜鑑於殷」句上。　　〔三〕「正」舊作「政」，據治要改。　　〔四〕「險」舊作「陬」，據治要改。

　　〔五〕白虎通封禪篇云：「德至鳥獸，則鳳凰翔，鸞鳥舞，麒麟臻。」禮記禮運云：「鳳凰麒麟，皆在郊棷。」 

　　自古在昔〔二〕，天地開闢〔三〕。三皇迭制，各樹號謚，以紀其世。天命五代，正朔三復〔四〕。神明感生〔五〕，爰〔六〕興有國。亡於嫚以〔七〕，滅於積惡。神微精以〔八〕，天命罔極〔九〕。或皇馮依〔一０〕，或繼體育〔一一〕。太

〔一二〕以前尚矣。〔一三〕迪斯用來〔一四〕，頗可紀錄。雖一精思〔一五〕，議而復誤。故撰古訓〔一六〕，著五德志〔一七〕。

　　〔一〕○鐸按：大戴禮有五帝德、帝系二篇，此文本之，皆上古興亡史也。

　　〔二〕詩那。

　　〔三〕御覽一引尚書中候云：「天地開闢。」○鐸按：已見卜列篇。

　　〔四〕白虎通三正篇云：『禮三正記曰：「正朔三而改，文質再而復。」』

　　〔五〕禮記大傳鄭注云：「王者之先祖，皆感太微五帝之精以生。」詳卜列篇注。

　　〔六〕「爰」舊作「愛」。

　　〔七〕「以」當作「易」，易、以聲近之誤。說文云：「嫚，侮易也。」經典通作「慢易」，注見斷訟篇。

　　〔八〕「以」字誤，或當在「精」字上，明忠篇「精微而神」是其例。論衡奇怪篇云：「說聖者以為稟天精微之氣。」此文意蓋與彼同。

　　〔九〕詩維天之命毛傳：『孟仲子曰：「大哉！天命之無極。」』文十七年左傳云：「命之罔極。」

　　〔一０〕詩閟宮雲「上帝是依」，鄭箋：「天用是馮依而降精氣。」僖五年左傳云：「神所馮依。」　　〔一一〕史記外戚世家序云：「自古受命帝王及繼體守文之君。」

　　〔一二〕「

」與「●」同。隸書從「皋」之字多作「睪」。

　　〔一三〕大戴禮五帝德篇云：『孔子曰：「黃帝尚矣。」』史記三代世表序云：「五帝三代之記尚矣」，索隱：『劉氏云：「尚猶久古也。」』

　　〔一四〕猶雲「由斯以來」也。○鐸按：楚辭九章懷沙：「易初本迪兮。」史記屈原傳「迪」作「由」。　　〔一五〕史記鄒陽傳云：「雖竭精思。」一，讀「專壹」之「壹」。

　　〔一六〕詩烝民云：「古訓是式。」說文云：「僎，具也。」「撰」即「僎」之借。

　　〔一七〕大戴禮有五帝德篇。史記三代世表序云：「終始五德之傳」，索隱云：『謂帝王更王，以金木水火土之五德傳次相承，終而復始，故云「終始五德之傳」也。』

　　世傳三皇五帝，多以為伏羲、神農為二皇〔一〕；其一者或曰燧人〔二〕，或曰祝融〔三〕，或曰女媧〔四〕。其是與非，未可知也。我聞古有天皇、地皇、人皇〔五〕，以為或及此謂，亦不敢明。凡斯數〔六〕，其於五經，皆無正文。故略依易系，記伏羲以來，以遺後賢。雖多未必獲正，然罕可以浮游博觀〔七〕，共求厥真。　　〔一〕淮南子原道訓云：「泰古二皇」，高誘註：「二皇，伏羲、神農也。」獨斷云：「上古天子，庖犧氏、神農氏稱皇。」　　〔二〕尚書大傳及禮緯含文嘉。說見風俗通皇霸篇。禮記曲禮疏云：「宋均注援神契引甄耀度數燧人、伏羲、神農為三皇。」

　　〔三〕禮號謚記。說見風俗通。白虎通亦引之。

　　〔四〕春秋運斗樞。說見風俗通。

　　〔五〕史記秦始皇紀：『博士議曰：「古有天皇，有地皇，有泰皇。」』索隱云：「泰皇當人皇也。」初學記九引春秋緯云：「天皇、地皇、人皇，兄弟九人，分九州，長天下。」御覽七十八引徐整三五歷紀云：「天皇、地皇、人皇為太古。」

　　〔六〕「數」下脫一字。○鐸按：邵校本臆補「者」字。

　　〔七〕○俞樾云：『「然罕」二字絕句，言此義為世所罕聞也。篇中所陳，與太史公五帝紀、三代世表絕異。太史公曰：「余讀諜記，黃帝以來，皆有年數。稽其歷譜諜，終始五德之傳，古文咸不同乖異。」然則當時原有異同。今依潛夫說，則舜無娶曾祖姑之嫌，而稷、契皆非堯弟，故自舜始舉之，於理為近也。』孫詒讓札迻八云：『「罕」疑當作「幸」。謂冀幸可以浮游博觀，與學者共求其真也。』○鐸按：俞讀固非，孫改恐亦未是。罕，少也。「罕可」蓋猶後世言「少可」、「差可」耳。陶潛感士不遇賦：「罕無路之不澀」，「罕」義與此同，蓋漢末、魏、晉時方俗有此語。

　　大人跡出雷澤，華胥履之生伏羲〔一〕。其相日角〔二〕，世號太

〔三〕。都於陳〔四〕。其德木〔五〕，以龍紀，故為龍師而龍名〔六〕。作八卦，結繩為網以漁〔七〕。

　　〔一〕御覽七十八引詩含神霧云：「大跡出雷澤，華胥履之生宓犧。」又引孝經鉤命決云：「華胥履跡，怪生皇犧。」注云：「跡，靈威仰之跡也。」

　　〔二〕御覽引孝經援神契云：「伏羲氏日角，衡連珠。」五行大義五引孝經鉤命決云：「伏羲日角，珠衡，戴勝。」

　　〔三〕漢書古今人表：「太昊帝宓羲氏」，張晏曰：「太昊，有天下號也。」按律歷志云：『易曰：「炮犧氏之王天下也。」言炮犧繼天而王，為百皇先，首德始於木，故為帝太昊。作罔罟以佃漁，取犧牲，故天下號曰炮犧氏。是班氏以太昊為身號，炮犧為世號矣。先儒言身號、世號往往歧異，今就與本書合者錄之。

　　〔四〕昭十七年左傳云：「陳，太●之墟也。」杜註：「太●居陳。」

　　〔五〕御覽引春秋內事云：「伏羲氏以木德王。」　　〔六〕昭十七年左傳。　　〔七〕易繫辭下傳。○鐸按：下系：「作八卦，作結繩而為罔罟。」下「作」字涉上衍。王念孫說，見經義述聞。

　　後嗣帝嚳〔一〕，代顓頊氏〔二〕。其相戴干〔三〕，其號高辛〔四〕。厥質神靈〔五〕，德行只肅，迎送日月〔六〕，順天之則，〔七〕能敘三辰以周民〔八〕。作樂六英〔九〕。世有才子八人：伯奮、仲堪、叔獻、季仲、伯虎、仲雄、叔豹、季狸，忠肅恭懿，宣慈惠和，天下之人謂之八元〔一０〕。

　　〔一〕錢宮詹大昕云：「太史公三代世表謂堯、舜、禹、稷、契皆出黃帝。稷、契與堯同父，堯不能用，至舜始舉之。舜娶堯二女，乃是曾祖姑。此皆昔人所疑。惟潛夫論五德篇謂帝嚳為伏羲之後，其後為后稷；堯為神農之後，舜為黃帝後，禹為少昊後，契為顓頊後。少昊、顓頊不出於黃帝，堯不出於嚳，則舜無娶同姓之嫌，而稷、契之不為堯所知，亦無足怪。於情事似近之。又考春秋命歷序稱黃帝傳十世二千五百二十歲，少昊傳八世五百歲，顓頊傳二十世三百五十歲，帝嚳傳十世四百歲。然則顓頊非黃帝孫，堯亦非帝嚳子。可以正史記之謬，與潛夫論亦相合。」

　　〔二〕漢書律歷志云：「春秋外傳曰，顓頊之所建，帝嚳受之，水生木，故為木德。」　　〔三〕御覽八十引春秋元命苞云：「帝嚳戴干，是謂清明，發節移度，蓋像招搖。」王先生云：『按元命苞言「厥象招搖」，則「干」當作「斗」，字形相涉而誤。戴斗者，頂方如斗也。』

　　〔四〕漢書律歷志云：「天下號曰高辛氏。」史記索隱：『宋衷曰：「高辛地名，因以為號。」』　　〔五〕大戴禮五帝德篇云：「高辛生而神靈，自言其名。」

　　〔六〕大戴禮云：「曆日月而迎送之。」　　〔七〕大戴禮云：「順天之義。」

　　〔八〕禮記祭法云：「帝嚳能敘星辰以著眾。」

　　〔九〕周禮大司樂疏引樂緯云：「顓頊之樂曰五莖，帝嚳之樂曰六英。」注云：「能為五行之道立根莖。六英者，六合之英。」高誘注淮南子齊俗訓以六英為顓頊樂，御覽七十九、八十引帝王世紀又云：「顓頊作樂五英，帝嚳作樂六莖。」白虎通禮樂篇則以六莖屬顓頊，五英屬帝嚳，漢書禮樂志同。然此自本樂緯。下云：「顓頊作樂五英」，「英」當為「莖」，蓋傳寫之誤。　　〔一０〕文十八年左傳。「雄」今作「熊」，「狸」作「狸」，「恭」作「共」。○鐸按：下四人皆以獸為字，則作「雄」者借字也。帝王世紀：「伏羲曰皇雄氏」，亦作「黃熊」，易林蹇之大過「熊」與「宏」協，是二字音近相通之證。　　後嗣姜嫄，履大人跡生姬棄〔一〕。厥相披頤〔二〕。為堯司徒〔三〕，又主播種，農植嘉穀〔四〕。堯遭水災，萬民以濟〔五〕。故舜命曰后稷〔六〕。初，烈山氏之有天下也，其子曰柱，能植百穀，故立以為稷，自夏以上祀之。周之興也，以棄代之，至今祀之〔七〕。

　　〔一〕御覽一百卅五引春秋元命苞云：「周本姜嫄游閟宮，其地扶桑，履大跡，生后稷。」史記周本紀云：「帝舜封棄於邰，號曰后稷，別姓姬氏。」

　　〔二〕「披頤」宋書符瑞志作「枝頤」。按披、枝並「岐」之誤。御覽三百六十八引春秋元命苞云：「后稷岐頤自求，是謂好農。蓋象角亢，載上食谷。」王先生云：『按詩大雅生民：「克岐克嶷」，「岐嶷」即「岐頤」也。岐者，頭骨隆起而岐出，嶷嶷然高，故象角亢。』○鐸按：馬瑞辰毛詩傳箋通釋二十五云：『元命苞「歧頤」，潛夫論「披頤」，皆即詩「岐嶷」之轉借，或本三家詩。』

　　〔三〕「司徒」當作「司馬」。詩閟宮鄭箋云：「后稷生而名棄，長大，堯登用之，使居稷官，民賴其功。後雖作司馬，天下猶以后稷稱焉。」疏引尚書刑德放云：「稷為司馬，契為司徒。」御覽二百九引尚書中候云：「稷為大司馬。」論衡初稟篇云：「棄事堯為司馬，居稷官，故為后稷。」

　　〔四〕書呂刑。「植」今作「殖」。○鐸按：農，勉也。言勉植嘉穀也。經義述聞三王念孫說。

　　〔五〕繫辭云：「臼杵之利，萬民以濟。」

　　〔六〕書堯典。

　　〔七〕昭廿九年左傳云：「有烈山氏之子曰柱，為稷，自夏以上祀之。周棄亦為稷，自商以來祀之。」禮記祭法雲「厲山氏之有天下也，其子曰農，能殖百穀。夏之衰也，周棄繼之，故祀以為稷。」鄭註：「厲山氏或曰有烈山氏。」此合二書言之。

　　太妊夢長人感己，生文王〔一〕。厥相四乳〔二〕。為西伯，興於岐〔三〕。斷虞、芮之訟而始受命〔四〕。武王駢齒〔五〕，勝殷遏劉〔六〕，成周道〔七〕。姬之別封眾多，管、蔡、成、霍、魯、衛、毛、聃、郜、雍、曹、滕、畢、原、酆、郇，文之昭也。邘、晉、應、韓，武之穆也。凡、蔣、邗、茆、祚、祭，周公之

也〔八〕。周、召、虢、吳、隨、邠、方、卬、息〔九〕、潘〔一０〕、養、滑、鎬、宮、密、榮、丹、郭〔一一〕、楊、逢、管、唐、韓、楊、〔一二〕觚、〔一三〕，欒、甘、鱗虞〔一四〕、王氏〔一五〕，皆姬姓也〔一六〕。

　　〔一〕御覽八十四引詩含神霧云：「大任夢長人感己，生文王。」

　　〔二〕御覽引春秋元命苞云：「文王四乳，是謂含良。蓋法酒旗，布恩施惠。」

　　〔三〕史記周本紀云：『古公止於岐，少子季歷生昌，有聖瑞。古公曰：「我世當有興者，其在昌乎！」昌立，是為西伯，西伯曰文王。』說文云：『●。周文王所封。或從山作「岐」，因岐山以名之也。』

　　〔四〕史記劉敬傳云：「文王為西伯，斷虞、芮之訟始受命。」齊太公世家云：「周西伯政平，及斷虞、芮之訟，而詩人稱西伯受命。」周本紀又云：「詩人道西伯，蓋受命之年稱王而斷虞、芮之訟。」

　　〔五〕御覽三百六十八引春秋元命苞云：「武王駢齒，是謂剛強。參房誅害，以從天心。」

　　〔六〕詩武。

　　〔七〕漢書律歷志云：「武王伐商紂，水生木，故為木德，天下號曰周室。」五行志云：「昔周公制禮樂，成周道。」

　　〔八〕僖廿四年左傳。「成」作「郕」，「邗」作「邢」，「茆」作「茅」，「祚」作「胙」。茆，讀為「茅」，詳交際篇。

　　〔九〕「息」舊作「自」，據路史國名紀五、後紀十改。隱十一年左傳疏引世本：「息國，姬姓。」說文作「鄎」。

　　〔一０〕廣韻二十六桓「潘」字注云：「周文王子畢公之子季孫食采於潘，因氏焉。」

　　〔一一〕僖五年左傳云：「虢仲、虢叔，王季之穆也。」疏引賈逵云：「虢仲封東虢，制是也。虢叔封西虢，虢公是也。」按「虢公」僖二年公羊傳作「郭」。○鐸按：公羊釋文云：「郭，音虢，又如字。」

　　〔一二〕「楊」重見。後紀十載姬國有陽，在楊上。上文「楊」字蓋

「陽」之訛。此「楊」字當從手，襄廿九年左傳云：「虞、虢、焦、滑、霍、揚、韓、魏，皆姬姓也。」○鐸按：左傳「揚」當從木，辯見洪亮吉春秋左傳詁。

　　〔一三〕「觚」疑「狐」。晉語云：「狐氏出自唐叔。」○鐸按：狐氏，晉姬姓。見下篇。

　　〔一四〕「鱗」當作「鮮」。昭十二年穀梁傳「晉伐鮮虞」，范寧註：「鮮虞，姬姓，白狄也。」疏云：「世本文。」鄭語云：「北有衛、燕、狄、鮮虞」，韋昭註：「鮮虞，姬姓國。」

　　〔一五〕國名紀、後紀「王」作「主」，以「主」為國名。按太子晉之後為王氏，見志氏姓篇。

　　〔一六〕○鐸按：以上伏羲，木德，後嗣嚳、棄。

　　有神龍首出常羊，感任姒〔一〕，生赤帝魁隗。身號炎帝，世號神農，代伏羲氏〔二〕。其德火紀，故為火師而火名〔三〕。是始〔

　　四〕斲木為耜，揉木為耒耨。日中為市，致天下之民，聚天下之貨，交易而退，各得其所〔五〕。

　　〔一〕舊脫「羊」字，「任」作「妊」。御覽七十八引帝王世紀云：「神農氏母曰任姒，有喬氏之女，名女登。為少典妃。游於華陽，有神龍首感女登於常羊，生炎帝。」又引孝經鉤命決雲「任已感龍生帝魁」，注云：『魁，神農名。「已」或作「姒」。』　　〔二〕淮南子時則訓雲「赤帝祝融之所司者萬二千里」，高誘註：「赤帝，炎帝，號為神農。」漢書律歷志云：『易曰：「炮犧氏沒，神農氏作。」以火承木，故為炎帝。教民耕農，故天下號曰神農氏。』

　　〔三〕昭十七年左傳。

　　〔四〕「始」舊作「以」，依下文例改。

　　〔五〕易繫辭。按「揉木為耒耨」，與釋文或本同。

　　後嗣慶都，與龍合婚，生伊堯〔一〕。代高辛氏。其眉八彩〔二〕。世號唐〔三〕。作樂大章〔四〕。始禪位〔五〕。武王克殷，而封其胄於鑄〔六〕。

　　〔一〕初學記九引詩含神霧云：「慶都與赤龍合婚，生赤帝伊祁堯。」按隸釋帝堯碑云：「帝堯者，其先出自塊●，翼火之精。有神龍首出於常羊□□□□□□□□□生赤□□□□□□□□□□爰嗣八九，慶都與赤龍交而生伊堯。」成陽靈台碑云：「昔者慶都兆舍穹精氏，姓曰伊，遊觀河濱，感赤龍交，始生堯。」淮南子修務訓高誘註：「堯母慶都，蓋天帝之女。寄伊長孺家，年二十無夫。出觀於河，有赤龍負圖而至，奄然陰雲，赤龍與慶都合而生堯。」按誘說本春秋合誠圖，御覽八十引之。

　　〔二〕御覽引春秋元命苞云：「堯眉八彩，是謂通明。曆象日月，璇璣玉衡。」

　　〔三〕漢書律歷志云：「帝堯封於唐。蓋高辛氏衰，天下歸之。木生火，故為火德，天下號曰陶唐氏。」　　〔四〕白虎通云：「堯樂曰大章。」

　　〔五〕孟子云：「唐、虞禪。」　　〔六〕禮記樂記云：「武王克殷反商，未及下車，而封帝堯之後於祝。」鄭註：『「祝」或為「鑄」。』續漢書郡國志：「濟北郡蛇邱有鑄鄉城」，劉昭註：「周武王未及下車，封堯後於鑄。」按鑄、祝聲相近。淮南子俶真訓：「冶工之鑄器」，高誘註：『鑄，讀如「唾祝」之「祝」。』　　含始吞赤珠，克曰「玉英生漢」，龍感女媼，劉季興〔一〕。

　　〔一〕藝文類聚九十八引詩含神霧云：『含始吞赤珠，刻曰「玉英生漢皇」，後赤龍感女媼，劉季興也。』「克」與「刻」同。史記高祖紀索隱引王符云：「太上皇名煓。」此書無之，蓋小司馬誤也。漢書律歷志云：「漢高祖皇帝伐秦繼周，木生火，故為火德。」○鐸按：以上神農，火德，後嗣堯。

　　大電繞樞照野，感符寶，生黃帝軒轅〔一〕。代炎帝氏。其相龍顏〔二〕，其德土行〔三〕。以雲紀，故為雲師而雲名〔四〕。作樂咸池〔五〕。是始製衣裳〔六〕。

　　〔一〕藝文類聚二引河圖握矩起云：「大電繞樞星，照郊野，感符寶而生黃帝。」御覽七十九「符」作「附」，初學記九引詩含神霧同。大戴禮五帝德篇云：「黃帝曰軒轅。」○鐸按：初學記九引帝王世紀：「黃帝母曰附寶。」

　　〔二〕御覽七十九引春秋元命苞云：「黃帝龍顏，得天庭陽。上法中宿，取象文昌。戴天履陰，秉數制剛。」

　　〔三〕史記五帝紀云：「有土德之瑞。」漢書律歷志云：『易曰：「神農氏沒，黃帝氏作。」火生土，故為土德。』

　　〔四〕昭十七年左傳。　　〔五〕白虎通云：「黃帝樂曰咸池。」

　　〔六〕繫辭。

　　後嗣握登，見大虹，意感生重華虞舜〔一〕。其目重瞳〔二〕。事堯，堯乃禪位，曰：「格爾舜！天之曆數在爾躬。允執厥中，四海困窮，天虞永終〔三〕。」乃受終於文祖〔四〕。世號有虞〔五〕。作樂九韶〔六〕。禪位於禹。武王克殷，而封胡公媯滿於陳，庸以元女大姬〔七〕。

　　〔一〕御覽八十一引詩含神霧云：「握登見大虹，意感生帝舜。」史記五帝紀云：「虞舜者，名曰重華。」

　　〔二〕御覽三百六十六引春秋元命苞云：「舜重瞳子，是謂滋涼。上應攝提，以像三光。」御覽多誤字，據白虎通聖人篇訂正。

　　〔三〕論語。「格」今作「咨」，「厥」作「其」。

　　〔四〕書堯典。

　　〔五〕漢書律歷志云：「帝舜處虞之媯汭，堯禪以天下。火生土，故為土德。天下號曰有虞氏。」

　　〔六〕白虎通云：「舜樂曰簫韶。」呂氏春秋古樂篇云：「舜乃令質修九招、六列、六英，以明帝德。」「招」與「韶」同。

　　〔七〕禮記樂記云：「武王克殷反商，未及下車，而封帝舜之後於陳。」襄廿五年左傳云：「庸以元女大姬配胡公，而封諸陳。」王先生云：『「大姬」下脫「配之」二字。』○鐸按：以上軒轅，土德，後嗣舜。

　　大星如虹，下流華渚，女節夢接，生白帝摯青陽。世號少

〔一〕。代皇帝氏，都於曲阜〔二〕。其德金行〔三〕。其立也，鳳皇適至，故紀於鳥。鳳鳥氏〔四〕歷正也，玄鳥氏司分者也，伯趙氏司至者也，青鳥氏司啟者也，丹鳥氏司閉者也。祝鳩氏司徒也，雎鳩氏司馬也，屍鳩氏司空也，爽鳩氏司寇也，鶻鳩氏司事也。五鳩，鳩民者也。五雉為五工正，利器用，夷民者也〔五〕。是始〔六〕作書契，百官以治，萬民以察〔七〕。有才子四人，曰重，曰該，曰修，曰熙，實能金木及水，故重為勾芒，該為蓐收，修及熙為玄冥。恪恭厥業，世不失職，遂濟窮桑〔八〕。

　　〔一〕初學記十引河圖云：「帝摯少昊氏，母曰女節，見大星如虹，下流華渚，既而夢接，意感生白帝朱宣。」御覽引帝王世紀云：「少昊帝名摯，字青陽。」按漢書律歷志以摯為黃帝子青陽子孫，與此異。

　　〔二〕定四年左傳「封於少●之虛」，杜註：「少●虛，曲阜也。」帝王世紀云：「都曲阜。」

　　〔三〕漢書律歷志云：「土生金，故為金德。天下號曰金天氏。」

　　〔四〕「鳥」舊脫。

　　〔五〕昭十七年左傳「鳳皇」作「鳳鳥」，「利器用」下有「正度量」一句。又云：「九扈為九農正，扈民無淫者也。」此亦當有之。

　　〔六〕「始」舊作「故」。

　　〔七〕繫辭。　　〔八〕昭廿九年左傳無「恪恭厥業」句。

　　後嗣修紀，見流星，意感生白帝文命戎禹〔一〕。其耳參漏〔二〕。為堯司空〔三〕，主平水土，命山川〔四〕，畫九州，制九貢。功成，賜玄圭，以告勳於天〔五〕。舜乃禪位，命如堯詔〔六〕，禹乃即位。作樂大夏〔七〕。世號夏後〔八〕。

　　〔一〕「戎」舊作「我」。御覽八十二引尚書帝命驗云：「禹白帝精，以星感。修己山行，見流星，意感慄然，生姒戎文命。」注云：「姒，禹氏。禹生戎地，一名文命。」按御覽引帝王世紀及宋書符瑞志「紀」並作「己」。孝經鉤命決作「紀」，亦見御覽。

　　〔二〕御覽八十二引雒書靈准聽云：「有人大口，兩耳參漏。」注云：「謂禹也。」白虎通聖人篇云：「禹耳三漏，是謂大通。興利除害，決河疏江。」

　　〔三〕書堯典。

　　〔四〕書呂刑「命」今作「名」。

　　〔五〕書禹貢。「圭」今作「圭」。說文云：「古文圭從玉。」

　　〔六〕論語云：「舜亦以命禹。」

　　〔七〕白虎通云：「禹樂曰大夏。」

　　〔八〕漢書律歷志云：「伯禹，虞舜嬗以天下。土生金，故為金德。天下號曰夏後氏。」皇侃論語義疏引白虎通云：「夏以揖讓受禪為君，故褒之稱後。後，君也。」又云：「夏得禪授，是君與之，故稱後也。」　　傳嗣子啟。啟子太康、仲康更立。兄弟五人，皆有昏德，不堪帝事，降須洛汭，是謂五觀〔一〕。

　　〔一〕楚語：『士亹曰：「啟有五觀。」』韋昭註：『五觀，啟子太康昆弟也。觀，雒汭之地。書曰：「太康失國，昆弟五人須於雒汭。」』按漢書古今人表「下中太康」，註：「啟子。兄弟五人，號五觀」，「下上中康」，註：「太康弟。」按太康、仲康不在五觀之數。此並言之，蓋誤。○鐸按：史記魏世家正義：「觀國，夏啟子太康第五弟之所封也。」以五觀為一人。此以為五人，與書序合。

　　孫相嗣位，夏道浸衰。於是后羿自鉏遷於窮石，因夏民以代夏政，滅相。妃後緡方娠，逃出自竇，奔〔一〕於有仍，生少康焉。為仍〔二〕牧正〔三〕。

　　〔一〕「奔」襄四年左傳作「歸」。

　　〔二〕「為仍」舊作「仍妃」，據傳改。

　　〔三〕按襄四年傳「以代夏政」下

接「恃其射也」，滅相乃浞事，見哀元年傳，傳文「滅夏後相」至「為仍牧正」在「伐斟、鄩」下。此文敘事，有乖先後。

　　羿恃己〔一〕射也，不修民事，而淫於原獸；棄武羅、伯因、熊髡、尨圉〔二〕，而用寒浞。浞，柏〔三〕明氏讒子弟也。柏明氏惡而棄之。夷羿收之，信而使之，以為己相。浞行媚於內，施賂於外，愚弄於〔四〕民，虞羿於田，樹之詐匿〔五〕，以取其國家，外內咸服。羿猶不悛，將歸自田，家眾殺而烹之，以食其子。子不忍食諸，死於窮門。　　〔一〕「己」傳作「其」。

　　〔二〕○鐸按：程本作「龍圉」，文選桓溫薦焦秀表注引傳同。漢書人表作「厖圉」。

　　〔三〕「柏」傳作「伯」。○鐸按：柏、伯古字通。上文「伯因」，人表作「柏因」。郭璞注穆天子傳云：『古「伯」字多從木』，謂伯仲字多作「柏」也。

　　〔四〕「於」傳作「其」。

　　〔五〕匿，讀為「慝」。○鐸按：傳作「慝」。

　　靡奔於有鬲氏〔一〕。浞因羿室生澆及

，恃其讒慝〔二〕詐偽，而不德於民，使澆用師，滅斟灌及斟尋氏，處

於過，處澆於戈，〔三〕使椒求少康。逃奔有虞，為之胞正〔四〕。虞思妻以二妃〔五〕，而邑諸綸，有田一成，有眾一旅，能布其德，而兆其謀，以收夏眾，撫其官職。靡自有鬲收二國之燼，以滅浞，而立少康焉。乃使女艾誘澆，使後杼誘

〔六〕，遂滅過、戈，復禹之績，祀夏配天，不失舊物〔七〕。十有七世而桀亡天下〔八〕。　　〔一〕○鐸按：傳無「於」字。水經淮水注引傳作「逃於有鬲氏」，「於」字不省，與此同。

　　〔二〕本書「慝」皆作「匿」。按爾雅釋訓：「謔謔、謞謞，崇讒慝也。」釋文云：「慝，諸儒並女陟反，言隱匿其情以飾非。」是「讒慝」正當為「讒匿」，此疑後人所改。

　　〔三〕按傳，

、澆當易置。

　　〔四〕「胞」傳作「庖」。按胞、庖古通用。列子楊朱篇：「胞廚之下」，釋文云：『「胞」本作「庖」。』莊子養生主篇：「庖丁為文惠君解牛」，釋文云：『「庖」崔本作「胞」。』庚桑楚篇：「湯以胞人籠伊尹」，釋文云：『「胞」本又作「庖」。』漢書百官公卿表少府屬官有胞人，東方朔傳：「館陶公主胞人臣偃」，顏師古注並云：『「胞」與「庖」同。』王方伯云：『禮記祭統云：「夫祭有卑輝胞翟閽者。」又云：「胞者，肉吏之賤者也。」亦以「胞」為「庖」。』

　　〔五〕「妃」傳作「姚」。

　　〔六〕「後」傳作「季」。杜註：「季杼，少康子後杼也。」

　　〔七〕「夏道浸衰」以下，本襄四年、哀元年左傳。○鐸按：「夏道浸衰」至「處澆於戈」、「靡自有鬲」至「立少康焉」，襄四年。余皆哀元年。

　　〔八〕史記三代世表云：「從禹至桀十七世。」夏本紀集解：『徐廣曰：「從禹至桀十七君十四世。」』漢書律歷志云：「夏後氏繼世十七王。」

　　武王克殷，而封其後於杞〔一〕，或封於繒〔二〕。又封少

之胄於祁〔三〕。

　　〔一〕禮記樂記云：「武王克殷反商，下車而封夏後氏之後於杞。」

　　〔二〕周語云：「有夏雖衰，杞、繒猶在。」韋昭註：「杞、繒二國，夏後也。」　　〔三〕王先生云：『「祁」當作「郯」。』昭十七年左傳：『郯子來朝，昭子問少昊氏鳥名官何故？郯子曰：「吾祖也，我知之。」』繼培按：路史國名紀二，少昊後有祁國，即承潛夫論誤本言之。

　　澆才力蓋眾〔一〕，驟其勇武而卒以亡。故南宮括曰：「羿善射，奡盪舟，俱不得其死也〔二〕。」　　〔一〕漢書鄒陽傳云：「眾不可蓋」，顏師古註：「蓋，覆蔽也。」項羽傳云：「力拔山兮氣蓋世」，季布傳云：「布弟季心氣蓋關中」，義並同。○鐸按：史記貨殖傳：「田農拙業，而秦陽以蓋一州」，義亦同。

　　〔二〕論語。「奡」與「澆」同。　　姒姓分氏，夏後、有扈、有南、斟尋、泊●、辛、褒、費、戈、冥、繒，皆禹後也〔一〕。

　　〔一〕史記夏本紀論云：「禹為姒姓，其後分封，用國為姓，故有夏後氏、有扈氏、有男氏、斟尋氏、彤城氏、褒氏、費氏、杞氏、繒氏、辛氏、冥氏、斟戈氏。」索隱云：「系本「男」作「南」，「尋」作「鄩」，「費」作「弗」，而不雲彤城及褒。又斟戈氏，左傳、系本皆雲斟灌氏。」此文「褒」舊作「襄」，據史記改。「戈」上無「斟」字，疑脫。「泊●」不見於史，蓋即「彤城」之誤。○鐸按：有男氏逸周書史記篇作有南氏，與世本同。水經注以為有南之國在南郡，則作「男」者乃同音借字。以上少

，金德，後嗣禹。　　搖光如月正白，感女樞幽防之宮，生黑帝顓頊〔一〕。其相駢干〔二〕。身號高陽，世號共工〔三〕。代少

氏。其德水行〔四〕，以水紀，故為水師而水名〔五〕。承少

衰，九黎亂德，乃命重黎討訓服〔六〕。曆象日月，東西南北〔七〕。作樂五英〔八〕。有才子八人，蒼舒、隤凱、搗演、大臨、尨降、庭堅、仲容、叔達，齊聖廣淵，明允篤誠，天下之人謂之八凱〔九〕。共工氏有子曰勾龍，能平九土，故號后土，死而為社，天下祀之〔一０〕。

　　〔一〕御覽七十九引河圖云：「瑤光之星如蜺，貫月，正白，感女樞幽房之宮，生黑帝顓頊。」初學記九「蜺」作「虹」，又二引詩含神霧云：「瑤光如蜺貫月，正白，感女樞，生顓頊。」此雲「搖光如月」，誤。「搖」與「瑤」、「防」與「房」古字並通。

　　〔二〕御覽七十九引春秋元命苞云：「顓頊並干，上法月參。集威成紀，以理陰陽。」三百七十一引作「駢干」。

　　〔三〕禮記祭法云：「共工氏霸九州」，鄭註：「在太昊、炎帝之間。」魯語韋昭注同。漢書律歷志云：『祭典曰：「共工氏伯九域。」言雖有水德，在火木之間，非其序也。任知刑以強，故伯而不王。』淮南子原道訓云：「共工與高辛爭為帝。」兵略訓云：「共工為水害，故顓頊誅之。」按共工為顓頊所誅，不當襲用其號。漢書律歷志以高陽為有天下號，此雲身號亦異。昭十七年、廿九年左傳共工氏，此並以為顓頊事，或出左氏家舊說也。

　　〔四〕漢書律歷志云：「金生水，故為水德。」

　　〔五〕昭十七年左傳。　　〔六〕楚語：『觀射父云：「少●之衰也，九黎亂德，顓頊受之。乃命南正重司天以屬神，命火正黎司地以屬民，使復舊常，無相侵瀆。」』「服」上疑脫「不」字。「訓」與「馴」同，史記索隱云：『

　　史記「馴」字，徐廣皆讀曰「訓」。訓，順也。』

　　〔七〕下有脫文。大戴禮五帝德篇云：「顓頊乘龍而至四海，北至於幽陵，南至於交趾，西濟於流沙，東至於蟠木。動靜之物，大小之神，日月所照，莫不砥礪。」　　〔八〕「英」當作「莖」，詳上。　　〔九〕文十八年左傳「隤凱」作「隤敳」，「搗演」作「搗戭」，「八凱」作「八愷」。按說文「戭」字下引春秋傳「檮」亦從手。志氏姓篇「演」作「戭」，與傳同。○鐸按：尨降程本作龍降，誤。王氏廣雅疏證一云：「自庭堅以上皆以二字為名。爾雅：「厖、洪，大也。」「洪」與「降」古同聲。大臨、尨降，或皆取廣大之義與？」

　　〔一０〕昭廿九年左傳：『蔡墨曰：「共工氏有子曰勾龍，為后土。」』魯語：『展禽曰：「共工氏之伯九有也，其子曰后土，能平九土，故祀以為社。」』此合二書言之。○鐸按：漢書郊祀志作「能平水土」。

　　娀簡吞燕卵生子契〔一〕，為堯司徒，職親百姓，順五品〔二〕。

　　〔一〕史記殷本紀云：「殷契母曰簡狄，有娀氏之女，為帝嚳次妃。三人行浴，見玄鳥墮其卵，簡狄取吞之，因孕，生契。契長而佐禹治水，有功，封於商，賜姓子氏。」御覽八十三引尚書中候云：「玄鳥翔水，遺卵於流，娀簡拾吞，生契封商。」註：『玄鳥，燕也。翔水，徘徊於水上。娀，氏也。簡，簡狄也，契母名。商，國名，詩云：「天命玄鳥，降而生商」，是也。』禮記月令鄭注亦稱娀簡。　　〔二〕書堯典。「順」今作「遜」。殷本紀作「訓」。淮南子人閒訓：「五品不慎」，御覽五十九引淮南子作「不順」。　　扶都見白氣貫月，意感生黑帝子履〔一〕，其相二肘〔二〕。身號湯，世號殷〔三〕。致太平。

　　〔一〕御覽八十三引河圖云：「扶都見白氣貫月，意感生黑帝湯。」注云：「詩含神霧同。」御覽脫「意」字，據藝文類聚十補。○鐸按：孫志祖讀書脞錄據大戴禮少閒篇「商履代興」，白虎通姓名篇「湯王后更名，為子孫法，本名履也」，謂湯名天乙，又名履，自無可疑。劉氏論語正義說「予小子履」亦云：「潛夫論亦稱子履，是履為湯名也。」

　　〔二〕御覽八十三引雒書靈准聽云：「黑帝子湯長八尺一寸，連珠庭，臂二肘。」又引春秋元命苞云：「湯臂二肘，是謂神剛。」按論衡骨相篇亦云：「湯臂再肘。」白虎通聖人篇作「三肘」。御覽三百六十九引元命苞又云：「湯臂四肘。」藝文類聚十二引元命苞、初學記九引帝王世紀、宋書符瑞志並同。○鐸按：「四肘」合兩臂言之。「三肘」誤。

　　〔三〕漢書律歷志云：「湯伐夏桀，金生水，故為水德。天下號曰商，後曰殷。」孟康曰：「初契封商，湯居殷而受命，故二號。」　　後衰，乃生武丁。即位，默以不言，思道三年，而夢獲賢人以為師。乃使以夢像求之四方側陋，得傅說，方以胥靡築於傅岩。升以為大公，而使朝夕規諫。恐其有憚怠也，則敕曰：「若金，用汝作礪；若濟巨川，用汝作舟楫；若時大旱，用汝作霖雨。啟乃心，沃朕心。若藥不瞑眩，厥疾不瘳；若跣不視地，厥足用傷。爾交修余，無棄！」故能中興，稱號高宗〔一〕。及帝辛而亡，天下謂之紂〔二〕。　　〔一〕「武丁」以下見楚語。「大公」楚語無「大」字。○鐸按：「夢像」楚語作「像夢」，誤倒，王念孫據此訂正之。

　　〔二〕史記三代世表云：「帝辛是為紂。」

　　武王封微子於宋〔一〕，封箕子於朝鮮〔二〕。

　　〔一〕禮記樂記云：「投殷之後於宋」，鄭註：「投，舉徙之辭也。時武王封紂子武庚於殷墟，所徙者微子也。後周公更封而大之。」按史記殷本紀云：「周武王崩，武庚與管叔、蔡叔作亂，成王命周公誅之，而立微子於宋，以續殷後。」宋世家同。

　　〔二〕史記宋世家。

　　子姓分氏，殷、時、來、宋、扐、蕭、空同、北段，皆湯後也。〔一〕

　　〔一〕史記殷本紀論云：「契為子姓，其後分封，以國為姓，有殷氏、來氏、宋氏、空桐氏、稚氏、北殷氏、目夷氏。」索隱云：「按系本子姓無稚氏，北殷氏作髦氏，又有時氏、蕭氏、黎氏。」按稚氏即黎氏之誤，此文又誤「黎」為「扐」，誤「殷」為「段」。同、桐古字通。髦氏，隱元年左傳疏引世本作比髦。○鐸按：世本比髦蓋北髦之訛，乃一氏，路史後紀四亦誤分之。以上顓頊，水德，後嗣契。五德表列於左：

　　伏羲木德帝嚳棄

　　神農火德堯

　　軒轅土德舜

　　少 金德禹

　　顓頊水德契 

　　昔者聖王觀象於乾坤，考度於神明，探命歷之去就，省群臣之德業，而賜姓命氏，因彰德功〔二〕。傳稱民〔三〕之徹官百，王公之子弟千世能聽其官者，而物賜之姓，是謂百姓。姓有徹品十〔四〕，於王謂之千品〔五〕。昔堯賜契姓子，賜棄姓姬；賜禹姓姒，氏曰有夏；伯夷為姜，氏曰有呂〔六〕。下及三代，官有世功，則有官族，邑亦如之〔七〕。後世微末，因是以為姓，則不能改也。故或傳本姓，或氏號邑謚〔八〕，或氏於國〔九〕，或氏於爵，或氏於官，或氏於字，或氏於事，或氏於居〔一０〕，或氏於志。若夫五帝三王之世，所謂號也；文、武、昭、景、成、宣、戴、桓，所謂謚也；齊、魯、吳、楚、秦、晉、燕、趙，所謂國也；王氏、侯氏、王孫、公孫，所謂爵也；司馬、司徒、中行〔一一〕、下軍〔一二〕，所謂官也；伯有、孟孫、子服、叔子〔一三〕，所謂字也；巫氏、匠氏、陶氏，〔一四〕所謂事也；東門、西門〔一五〕、南宮、東郭〔一六〕、北郭，所謂居也；三烏〔一七〕、五鹿〔一八〕、青牛〔一九〕、白馬〔二０〕，所謂志也〔二一〕：凡厥姓氏，皆出屬而不可勝紀也〔二二〕。

　　〔一〕○鐸按：吹律定姓，肇自軒轅，胙土命氏，傳之唐世，由來尚矣。中葉以降，譜牒湮沉，溷冒因仍，昧其初祖；重以古今遞嬗，南北遷移，聲有轉訛，字多增省，重

貤謬，治絲而棼。蓋在昔已病奇觚，後來幾成絕學。考姓氏之書，世本最古。繼是有作，則節信此文及應劭氏姓篇、賈執英賢傳之類，卓爾見稱。次則林寶元和姓纂、鄧名世古今姓氏書辨證、王應麟姓氏急就篇、鄭樵通志氏族略諸書，並傷齟齬。明季以還，又不下十餘部，群相蹈襲，自鄶無譏。凌氏統譜，更為妄作。清嘉慶中，武威學者張澍，尋潛夫之墜緒，慕仲遠之博聞，為姓氏五書，刊行者有尋源、辨誤二種，雖不無瑕纇，實洞見本原，李慈銘所謂涼士之傑出者也。今校正此卷，則有取其說焉。

　　〔二〕白虎通姓名篇云：「所以有氏者何？所以貴功德，賤伎力，或氏其官，或氏其事，聞其氏即可知其德，所以勉人為善也。」

　　〔三〕「民」舊作「氏」。

　　〔四〕「十」字舊空。

　　〔五〕「傳稱」以下見楚語。「子弟」下「千」字、「世」字並衍。○鐸按：「千世」當從楚語作「之質」。十二字為句。

　　〔六〕舊脫「子賜棄姓」四字，據天中記廿四補。禮記大傳疏引鄭康成駁五經異義云：「堯賜伯夷姓曰姜，賜禹姓曰姒，賜契姓曰子，賜稷姓曰姬，著在書傳。」周語：『太子晉云：「禹賜姓曰姒，氏曰有夏；四岳賜姓曰姜，氏曰有呂。」』

　　〔七〕隱八年左傳。

　　〔八〕「邑」字衍。

　　〔九〕「國」舊作「爵」，今移正，與下文相應。

　　〔一０〕以上二十字舊脫。按御覽三百六十二引風俗通氏姓篇序俱與此同，今據補。

　　〔一一〕中行見下晉公族注。　　〔一二〕元和姓纂云：「左傳，晉欒黶為下軍大夫，子孫氏焉。」按欒氏世將下軍。僖廿七年傳：「欒枝將下軍。」文十二年傳：「欒盾將下軍。」成二年傳：「欒書將下軍。」襄十三年傳：「欒黶將下軍。」

　　〔一三〕「子」疑「孫」，並見下。　　〔一四〕風俗通作「巫、卜、陶、匠」，此亦當有卜氏。

　　〔一五〕意林作「西都」，通志氏族略五、鄧名世古今姓氏書辨證四並同。廣韻十二齊「西」字注、通鑑一「西門豹」注又引作「西郭」。

　　〔一六〕意林、廣韻、通鑑注並無「東郭」，疑衍。○鐸按：此所舉皆以四為率，又東、西、南、北亦順，則「東郭」不當有。　　〔一七〕氏族略三引風俗通云：「有三烏大夫，因氏焉。漢有三烏群。」元和姓纂又云：「三烏，姜姓，炎帝之後，為侯國，因氏焉。」

　　〔一八〕氏族略三云：「晉公子重耳封舅犯於五鹿，支孫氏焉。」按漢書有五鹿充宗。○鐸按：姓纂十姥云：「趙有將軍五鹿盧。」

　　〔一九〕氏族略四云：「魏初平中，有青牛先生，山東人也。」按王氏著書在初平前，是古有此姓矣。青牛先生見魏略，魏志管寧傳裴松之注引之。

　　〔二０〕氏族略四引風俗通云：「微子乘白馬朝周，因氏焉。」

　　〔二一〕「志」意林作「地」。按風俗通作「職」，志、職聲相近。

　　〔二二〕「出」當作「此」。漢書王莽傳云：「如此屬不可勝記。」淮南子泛論訓亦云：「凡此之屬，皆不可勝著於書策竹帛，而藏於官府者也。」

　　衛侯滅邢，昭公娶同姓，言皆同祖也〔一〕。近古以來，則不必然。古之賜姓，大諦可用，其餘則難。周室衰微，吳、楚僭號，下歷七國，咸各稱王〔二〕。故王氏、王孫氏、公孫氏及氏謚官〔三〕，國自有之，千八百國，謚官萬數，故元不可同也。及孫氏者，或王孫之班也，或諸孫之班也〔四〕，故有〔五〕同祖而異姓，有同姓而異祖。亦有雜厝〔六〕，變而相入，或從母姓〔七〕，或避怨讎〔八〕。夫吹律定姓，惟聖能之〔九〕。今民散久〔一０〕，鮮克達〔一一〕音律。天主尊正其祖〔一二〕。故且略紀顯者，以待士合揖損焉。〔一三〕

　　〔一〕春秋僖廿五年：「衛侯毀滅邢」，左傳云：「同姓也，故名。」哀十二年「孟子卒」，左傳云：「昭公娶於吳，故不書姓。」論語：『陳司敗云：「君娶於吳為同姓。」』御覽引風俗通云：「公羊譏衛滅邢，論語貶昭公娶於吳，諱同姓也。」

　　〔二〕淮南子覽冥訓云：「晚世之時，七國異族。」高誘註：「七國，齊、楚、燕、趙、韓、魏、秦也。齊姓田，楚姓羋，燕姓姬，趙姓趙，韓姓韓，魏姓魏，秦姓嬴，故異族也。」

　　〔三〕「氏謚」舊倒。　　〔四〕「班」猶「別」也。

　　〔五〕「有」舊脫。　　〔六〕漢書地理志云：「五方雜厝」，晉灼云：『厝，古「錯」字。』　　〔七〕漢書夏侯嬰傳云：「初嬰為滕令奉車，故號滕公。及曾孫頗尚主，主隨外家姓號孫公主，故滕公子孫更為孫氏。」　　〔八〕如下所云智果、張良之類。○鐸按：廣韻十二霽「桂」字下載後漢炅橫四子改姓桂、●、炔，字皆九畫，亦其類也。

　　〔九〕白虎通姓名篇云：「古者，聖人吹律定姓，以記其族。」○鐸按：「聖」即「聖人」，詳德化篇「聖深知之」注。

　　〔一０〕論語。○鐸按：敘錄敘交際作「今民遷久」，同。說詳彼。

　　〔一一〕「達」舊作「遠」。　　〔一二〕「天主」疑「人生」之誤。毛詩序云：「生民尊祖也。」王先生云：『「天主」疑「定姓」之誤。』　　〔一三〕「士」當作「三」，「三合」即「參合」。韓非子主道篇云：「以參合閱焉。」史記倉公傳云：「參合於人。」後漢書文苑邊韶傳云：「檢括參合。」「揖」與「挹」同，史記十二諸侯年表序云：「七十子之徒，口受其傳指，為有所刺譏褒諱挹損之文辭不可以書見也。」

　　伏羲姓風，其後封任、宿、須朐、顓臾四國，實司大

與有濟之祀〔一〕，且為東蒙主〔二〕。魯僖公母成風，蓋須朐之女也〔三〕。季氏欲伐顓臾，而孔子譏之〔四〕。

　　〔一〕見僖廿一年左傳。「朐」作「句」。按僖廿二年公羊傳作「朐」，文七年傳同。○鐸按：僖廿二年左傳亦作「句」。

　　〔二〕論語。

　　〔三〕左傳。

　　〔四〕論語。

　　炎帝苗胄，四岳伯夷，為堯典禮〔一〕，折民惟刑〔二〕，以封申、呂〔三〕。裔生尚〔四〕，為文王師〔五〕，克殷而封之齊〔六〕，或封許、向，或封於紀，或封於申〔七〕。申〔八〕城在南陽宛北序山之下〔九〕，故詩云：「亹亹申伯，王薦之事，於邑於序，南國為式〔一０〕。」宛西三十里有呂城〔一一〕。許在潁川，今許縣是也〔一二〕。姜戎居伊、洛之閒，晉惠公徙置陸渾〔一三〕。州、薄、甘、戲、露、怡〔一四〕，及齊之國氏〔一五〕、高氏〔一六〕、襄氏〔一七〕、隰氏〔一八〕、士強氏〔一九〕、東郭氏〔二０〕、雍門氏〔二一〕、子雅氏〔二二〕、子尾氏〔二三〕、子襄氏〔二四〕、子淵氏〔二五〕、子干氏〔二六〕、公旗氏〔二七〕、翰公氏〔二八〕、賀氏〔二九〕、盧氏〔三０〕，皆姜姓也。

　　〔一〕書堯典。

　　〔二〕書呂刑。

　　〔三〕史記齊太公世家云：「其先祖嘗為四岳，佐禹平水土，甚有功，虞、夏之際封於呂，或封於申。」詩崧高毛傳：「堯之時，姜氏為四伯，掌四岳之祀，述諸侯之職。於周，則有甫，有申，有齊，有許也。」按「甫」與「呂」通。書呂刑，孝經、禮記並引作甫刑。史記周本紀亦云：「甫侯言於王，作修刑辟。」　　〔四〕「裔」上疑脫字。齊世家云：「夏、商之時，申、呂或封枝庶子孫，或為庶人，尚其後苗裔也。」

　　〔五〕世家云：「西伯獵，遇太公於渭之陽，載與俱歸，立為師。」

　　〔六〕世家云：「武王已平商而王天下，封師尚父於齊營邱。」

　　〔七〕水經注廿三陰溝水篇引世本云：「許、州、向、申，姜姓也，炎帝後。」

　　〔八〕「申」舊脫。

　　〔九〕漢書地理志南陽郡宛注云：「故申伯國。縣南有北筮山。」又育陽注云：「有南筮聚，在東北。」○鐸按：北序山又名北筮山。顧祖禹讀史方輿紀要踵括地誌之謬，謂申城在南陽縣北，皆由誤讀此句，以「宛北」連文。陳奐詩毛氏傳疏已糾之。

　　〔一０〕與今詩不同，說見三式篇。

　　〔一一〕「城」舊作「望」。史記齊世家集解：『徐廣曰：「呂在南陽宛縣西。」』水經注淯水篇云：「梅溪又徑宛西呂城東。」

　　〔一二〕漢書地理志：「潁川郡，許故國，姜姓四岳後太叔所封。」　　〔一三〕僖廿二年左傳：「秦、晉遷陸渾之戎於伊川。」襄十四年傳以為姜戎氏，謂「諸戎是四岳之裔胄」，杜註：「四岳之後皆姓姜，又別為允姓。」昭九年傳云：「允姓之奸居於瓜州，伯父惠公歸自秦，而誘以來。」按僖傳杜註：「允姓之戎居陸渾，在秦、晉西北，二國誘而徙之伊川，遂從戎號，至今為陸渾縣。」據疏，陸渾是敦煌之地名，徙之伊川，復以陸渾為名，非本居伊、洛徙置陸渾也。僖十一年傳「伊、雒之戎同伐京師」，杜註：「雜戎居伊水、洛水之閒者。」此又先居伊、雒，非秦、晉所遷者。

　　〔一四〕「怡」舊作「帖」。史記索隱：『三皇本紀云：「神農氏，其後有州、甫、甘、許、戲、露、齊、紀、怡、向、申、呂，皆姜姓之後。」』路史後紀四云：「黃帝封參盧於路」，註：『亦作「露」。』又云：「伊、列、舟、駘、淳、戲、怡、向、州、薄、甘、隋、紀，皆姜國也。禹有天下，封怡以紹烈山，是為默台。」

　　〔一五〕「氏」字舊空，據程本補。昭四年左傳杜註：「國氏，齊正卿，姜姓。」廣韻二十五德「國」字注云：「太公之後。」

　　〔一六〕「高氏」舊空，據程本補。唐書宰相世系表云：「齊文公赤生公子高，孫傒以王父字為氏。」按高傒見左傳。

　　〔一七〕「襄」字舊空，據程本補。「氏」字各本並脫。襄廿三年左傳齊有襄罷師，廿五年傳齊有襄伊，二襄皆齊公族。

　　〔一八〕氏族略三云：「齊莊公子廖封於隰陰，故以為氏。」齊語隰朋，韋昭註：「齊莊公之曾孫，戴仲之子成子也。」○鐸按：齊有兩莊公，此春秋前之莊公贖。

　　〔一九〕舊作「士氏、強氏」，據後紀四改。按「士」下「氏」字即「襄」字下所脫，今移正。○鐸按：作「士氏、強氏」是也。成十八年左傳有士華免，杜註：「齊大夫。」又齊策一、呂氏春秋知士篇有士尉。東觀漢記有強華，「強」與「強」同。路史合二氏而一之，蓋不足據。　　〔二０〕襄廿五年左傳：『東郭偃曰：「臣出自桓。」』

　　〔二一〕古今姓氏書辨證引世本云：「齊頃公生子夏勝，以所居門為雍門氏。」按淮南子覽冥訓高誘註：「雍門，齊西門也。」

　　〔二二〕氏族略三云：「齊惠公之孫公孫灶字子雅之後。」○鐸按：亦見呂氏春秋慎行篇注、襄三十年左傳注、姓纂六止引英賢傳。　　〔二三〕氏族略三云：「齊惠公之孫公孫蠆字子尾之後。」按公孫灶、公孫蠆見襄廿九年左傳，子雅、子尾見襄廿八年傳。昭十年傳疏云：「齊惠公生子欒、公子高。高生子尾，欒生子雅。」○鐸按：亦見呂氏春秋注、姓纂六止。

　　〔二四〕古今姓氏書辨證引世本云：「齊惠公子子襄之後。」「惠」舊作「桓」，據氏族略三改。

　　〔二五〕古今姓氏書辨證子泉氏引世本云：「齊頃公生子泉湫，因氏焉。」按「子泉」即「子淵」，唐人避諱改。昭廿六年左傳齊有子淵捷子車，八年傳杜註：「子車，頃公之孫捷也。」○鐸按：氏族略亦作「子泉」，避唐諱相沿未改。

　　〔二六〕古今姓氏書辨證引世本云：「齊頃公子子干之後，以王父字為氏。春秋時有子干

。」按昭十四年左傳作子韓

。氏族略三引世本云：「公子都字子干。」

　　〔二七〕廣韻一東「公」字注云：「齊悼子公旗之後。」按「悼子」當是「悼公子」。○鐸按：亦見姓氏書辨證一東、氏族略三。

　　〔二八〕後紀四作「公翰」。○鐸按：廣韻一東載齊公族又有公牽氏、公紀氏、公牛氏，「公」字並在前，此「翰公」蓋誤倒。　　〔二九〕元和姓纂云：「齊公族慶父之後慶克生慶封，以罪奔吳，漢末徙會稽山陰。後漢慶儀為汝陰令，曾孫純避安帝父諱，始改賀氏。」氏族略四云：「齊桓公之子公子無虧生慶克，亦謂之慶父。」

　　〔三０〕元和姓纂云：「齊文公子高，高孫傒食采於盧，因姓盧氏。」○鐸按：廣韻十一模同，亦見唐書宰相世系表。

　　黃帝之子二十五人，班為十二：姬、酉、祁、己、滕、蒧、任、拘、釐、姞、嬛、衣氏也〔一〕。當春秋，晉有祁奚，舉子薦讎，以忠直著〔二〕。莒子姓己氏〔三〕。夏之興，有任奚為夏車正，以封於薛，後遷於邳，其嗣仲●居薛，為湯左相〔四〕。王季之妃大任，〔五〕及謝、章、昌、采、祝、結、泉、卑、遇、狂大氏，皆任姓也〔六〕。姞氏女為后稷元妃〔七〕，繁育周先〔八〕。姞氏封於燕，〔九〕有賤妾燕姞，夢神與之蘭曰：「余為伯鯈〔一０〕，余爾祖也。是以有國香，人服媚〔一一〕。」及文公見姞，賜蘭而御之。姞言其夢，且曰：「妾不才，幸而有子，將不信，敢征蘭乎？」公曰：「諾。」遂生穆公〔一二〕。姞氏之別，有闞、尹〔一三〕、蔡、光、魯、雍〔一四〕、斷、密須氏〔一五〕。及漢，河東有郅都〔一六〕，汝南有郅君章〔一七〕，姓音與古姞同〔一八〕，而書其字異，二人皆著名當世。　　〔一〕「滕蒧任」舊作「勝藏伾」，據晉語四改。「拘」晉語作「荀」，廣韻四十五厚引晉語作「苟」，路史國名紀一、後紀五並作「苟」，以為作「荀」者非。元和姓纂「苟姓」亦云：「國語黃帝之後。」按拘、苟並從句得聲。「釐」、「衣」，韋昭本作「僖」、「依」，史記五帝紀集解引虞翻注與此同。「嬛」字舊脫，亦依虞注補，韋本作「儇」。○經義述聞卷廿一王引之曰：『路史「荀」作「苟」是也。廣韻：「苟姓出河內、河南、西河三望。」國語云：「本自黃帝之子。漢有苟參。古厚切。」「荀本姓郇，後去邑為荀，今出潁川。相倫切。」是荀姓為文王之後，苟姓為黃帝之後。軒轅黃帝傳亦作「苟」。潛夫論「苟」作「拘」，古聲相近。又案「依」當作「衣」，潛夫論正作「衣」，史記五帝紀集解、單行本索隱引國語並作「衣」。鄭注中庸曰：「今姓有衣者。」廣韻「衣」字云：「姓，出姓苑。」而「依」字不以為姓，則國語之本作「衣」明矣。』○張澍養素堂文集十五與王伯申書云：『山海經大荒國北「毛民之國，依姓。」是古有依姓也。蓋衣為殷姓之後，齊人有之，見鄭康成禮記注、高誘呂氏春秋注。依則黃帝之後，各不相蒙。唐書孝友傳，梓潼有依政，可證已。廣韻於姓氏遺漏甚多，不得以其不載，遂謂無依姓也。』○鐸按：張說是，此文「衣」當據晉語改「依」。「蒧」當作「葴」。

　　〔二〕襄三年左傳。按氏族略三以奚為晉獻侯四世孫。晉語韋昭注云：「晉大夫高梁伯之子。」此以為黃帝後，蓋誤。下晉公族有祁氏，奚之所自出也。○鐸按：祁奚事亦見晉語七、呂氏春秋去私篇。

　　〔三〕按文八年左傳云：「穆伯奔莒，從己氏。」隱二年左傳疏稱，譜云：「莒，嬴姓，少昊之後」，引世本：「莒自紀公以下為己姓。」是莒本姓嬴，改己，非黃帝之後己姓矣。　　〔四〕定元年左傳「任奚」作「奚仲」，「●」作「虺」。「邳」舊作「祁」，據傳改。○鐸按：奚仲作車，見世本作篇。

　　〔五〕詩大明：「摯仲氏任」，毛傳：「摯國任姓之中女也。」周語：『富辰曰：「昔摯、疇之國也，由大任。」』韋昭註：「摯、疇二國，任姓，奚仲、仲虺之後。大任，王季之妃，文王之母也。」

　　〔六〕隱十一年左傳疏云：『世本氏姓篇云：「任姓，謝、章、薛、舒、呂、祝、終、泉、畢、過。」言此十國皆任姓也。』路史後紀五黃帝紀「謝、章」下「昌」上有舒、洛二國，又八高陽紀注云：「舒又自一國，乃黃帝之後任姓，見潛夫論。」國名紀一同。國名紀又云：「采，紀姓。王符以為任姓，非。」又云：『遇，宜即番禺。王符作「卑過」，訛。』後紀五又云：『遇見潛夫，或作「過」，非。』今按「采」即世本「舒」，「結」即世本「終」。國名紀「結」亦作「終」，其作「洛」者誤。洛見鄭語，韋昭以為赤狄隗姓也。昌、呂，卑、畢，遇、過，皆字形相近，傳本各異。惟「狂大」不載世本，後紀五、國名紀一併作「狂犬」，疑即太戎氏，見下。○鐸按：姓氏急就篇亦作「呂、畢、過」，「昌、卑、遇」蓋訛。

　　〔七〕「姞」舊作「台」。說文云：「姞，黃帝之後百

姓，后稷妃家也。」宣三年左傳云：「姞，吉人也，后稷之元妃也。」百

傳作伯鯈。

　　〔八〕昭元年左傳云：「蕃育其子孫。」繁、蕃古字通。御覽八百廿二引春秋元命苞云：「周先姜嫄履大人跡生后稷，」「周先」用彼文。

　　〔九〕隱五年左傳疏引世本云：「燕國，姞姓。」漢書地理志東郡南燕注云：「南燕國，姞姓，黃帝後。」王先生云：『後漢書郅惲傳注引潛夫論以「周先姞氏封於燕」為句。』○鐸按：章懷讀「周先」屬下，不可從。

　　〔一０〕「鯈」舊作「儵」。

　　〔一一〕「媚」下脫「之」字。

　　〔一二〕宣三年左傳。

　　〔一三〕詩都人士：「謂之尹、吉」，鄭箋：『吉，讀為「姞」。尹氏、姞氏、周室昏姻之舊姓也。』後紀五、國名紀一「尹」並作「允」，誤。　　〔一四〕桓十一年左傳：「宋雍氏女於鄭莊公曰雍姞」，杜註：「雍，氏；姞，姓。」○鐸按：隱五年左傳疏引世本：「燕國，姞姓。」秦嘉謨世本輯補據之，謂此「燕」誤作「蔡」。又引「光」作「先」，謂與侁、姺同。復據文六年左傳：「杜祁以君故，讓偪姞而上之」，杜註：「偪姞，姞姓之女」，訂「魯」為「偪」。蓋可從。

　　〔一五〕周語韋昭注引世本云：「密須，姞姓。」○鐸按：詩韓弈傳：「姞，蹶父姓也。」秦氏據訂「斷」為「蹶」，宜亦可從。

　　〔一六〕漢書酷吏傳。　　〔一七〕後漢書：「郅惲，字君章。」

　　〔一八〕○鐸按：郅、姞同質部，音相近也。　　少

氏之世衰，而九黎亂德，顓頊受之，乃命南正重司天以屬神，命火正黎司地以屬民，使復舊常，無相侵瀆，是謂絕地天通〔一〕。夫黎，顓頊氏裔子吳回也〔二〕。為高辛氏火正，淳耀天明地德，光四海也，故名祝融〔三〕。後三苗復九黎之德，堯繼重、黎之後不忘舊者，羲伯復治之。故重黎氏世序天地，別其分主，以歷三代，而封於程。其在周世，為宣王大司馬，詩美「王謂尹氏，命程伯休父」。其後失守，適晉為司馬，遷自謂其後〔四〕。

　　〔一〕「少

氏」至此，本楚語。

　　〔二〕按大戴禮帝系篇：「顓頊產老童，老童產重黎及吳回。」史記楚世家云：「帝嚳誅重黎，以其弟吳回為重黎後，復居火正。」徐廣注引世本亦云：「老童生重黎及吳回。」是吳回與黎非一人。而高誘注淮南時則訓云：「祝融，顓頊之孫，老童之子吳回也。一名黎，為高辛氏火正，號為祝融。」與此同。是古有此說也。○鐸按：少昊氏之後曰重，顓頊氏之後曰重黎。對彼重則單稱黎，若自言當家，則稱重黎。楚世家索隱引劉氏說。

　　〔三〕「夫黎」以下本鄭語。「顓頊氏」八字，鄭語所無，蓋據他書。○鐸按：此上「顓頊受之」至「絕地天通」本楚語。

　　〔四〕「三苗」至「為司馬」本楚語。按楚語云：「其在周，程伯休父其後也。當宣王時，失其官守，而為司馬氏。」史記自序本之，又云：「司馬氏世典周史，惠、襄之間，司馬氏去周適晉。」此雲「適晉為司馬」，蓋誤。詩，常武詩。○鐸按：此疑當作「適晉焉。司馬遷自謂其後。」「焉」誤作「為」，因以「司馬」帶上讀，而與楚語相違矣。古書焉、為二字多相亂，楚語上篇：「胡美之為？」下篇：「何寶之為？」今本「為」並誤作「焉」，猶此文「焉」訛作「為」也。

　　祝融之孫，分為八姓：己、禿、彭、姜、妘、曹、斯、羋〔一〕。己姓之嗣飂叔安〔二〕，其裔子曰董父〔三〕，實甚好龍，能求其嗜欲以飲食之，龍多歸焉〔四〕。乃學擾龍〔五〕，以事帝舜。賜姓曰董，氏曰豢龍，封諸朡川。朡夷、彭姓豕韋，皆能馴龍者也〔六〕。豢龍逢以忠諫，桀殺之〔七〕。凡因祝融之子孫，己姓之班，昆吾、籍、扈、溫、董〔八〕。　　〔一〕鄭語「禿」作「董」，「姜」作「禿」，「斯」作「斟」。按史記楚世家索隱引世本「斟」亦作「斯」。董、禿詳下。○鐸按：作「斟」是也。路史國名紀三云：「斟，己姓。北海斟縣有斟亭。」漢書地理志作「」，音斟。玉篇作「

」。張澍姓氏尋源十二侵亦據鄭語列斟氏，云：『他書引國語云：「黎後有斟姓」，蓋以祝融即重黎也。』其四支斯氏，與此無涉。鄭語云：「斟氏無後。」故下文不復出。

　　〔二〕○鐸按：漢書人表作廖叔安。論衡龍虛篇作飂叔宋，洪亮吉及孫蜀丞先生並謂「宋」字誤。

　　〔三〕○鐸按：昭廿九年左傳「其」作「有」，論衡同。

　　〔四〕○鐸按：「焉」傳作「之」，論衡同。「焉」猶「之」也。

　　〔五〕○鐸按：傳作「乃擾畜龍」，論衡同。上文云：「能求其嗜欲以飲食之」，則已無待於學。此蓋因畜、學音近，又涉傳下文「劉累學擾龍」而誤。

　　〔六〕「飂叔安」以下，本昭廿九年左傳。按傳云：「劉累學擾龍於豢龍氏，以事孔甲，賜氏曰御龍，以更豕韋之後。」蓋孔甲以豕韋國封累，非豕韋本能馴龍，而以累代之。此文蓋誤會傳意。「朡」傳作「鬷」。

　　〔七〕荀子宥坐篇：『孔子曰：「以忠者為必用耶？關龍逢不見刑乎！」』韓詩外傳四：「桀為酒池，可以運舟，糟邱足以望十里，而牛飲者三千人。關龍逢進諫，桀囚而殺之。」按關、豢聲相近。○黃生義府：『他書多作關龍逢，予乃知「關」當讀為「豢」，即古豢龍氏之後也。若不讀潛夫論，鮮不以「關」為姓，以「龍逢」為名矣。』

　　〔八〕鄭語云：「己姓，昆吾、蘇、顧、溫、董。」按借、蘇字形相近，往往致誤。史記惠景間侯者年表江陽侯蘇嘉，徐廣曰：『「蘇」一作「籍」。』晉世家獻侯籍，索隱云：『系本及譙周皆作「蘇」。』○鐸按：下文「周武王時有蘇忿生」云云，即承此言，則本作「蘇」明矣。　　禿姓朡夷、豢龍，則夏滅之〔一〕。彭〔二〕姓彭祖、豕韋、諸稽，則商滅之〔三〕。姜姓會人，則周滅之〔四〕。

　　〔一〕鄭語「禿」作「董」，「朡」作「鬷」。○鐸按：此承上八姓言，則作「禿」是。

　　〔二〕「彭」舊作「祖」。○鐸按：箋重出，當刪。

　　〔三〕「彭姓」舊作「祖姓」，據鄭語改。

　　〔四〕舊脫「周」字。鄭語云：「禿姓舟人，則周滅之。」按史記楚世家云：「陸終生子六人，四曰會人。」索隱引系本作鄶人，即下妘姓之會也。此「會人」蓋「舟人」之誤。國名紀六引潛夫論：「曹有姜姓者。」「曹」又「會」之誤。　　妘姓之後封於鄢、會、路、偪陽〔一〕。鄢取仲任為妻，貪冒愛

，蔑賢簡能，是用亡邦〔二〕。會在河、伊之間，其君驕貪嗇儉，減爵損祿，群臣卑讓，上下不臨。詩人憂之，故作羔裘，閔其痛悼也；匪風，冀君先教也。會仲不悟，重氏伐之，上下不能相使，禁罰不行，遂以見亡〔三〕。路子嬰兒，娶晉成公姊為夫人，酆舒為政而虐之。晉伯宗怒，遂伐滅路〔四〕。荀罃武子伐滅偪陽〔五〕。曹姓封於邾〔六〕；邾顏子之支，別為小邾〔七〕，皆楚滅之〔八〕。

　　〔一〕鄭語「鄢」作「鄔」，「會」作「鄶」。按韋昭注周語云：「鄢，妘姓之國。」○鐸按：姓氏急就篇下亦據周語作「鄢」。鄭語「鄔」字訛。姓纂十四泰云：「鄶仲之後，避難去邑為會氏。」

　　〔二〕周語云：「鄢之亡也，由仲任。」

　　〔三〕鄭語云：「濟、洛、河、潁之間，子男之國，虢、鄶為大。虢叔恃勢，鄶仲恃險，是皆有驕侈怠慢之心，而加之以貪冒。」逸周書史記解云：「昔有鄶君，嗇儉，減爵損祿，群臣卑讓，上下不臨，後□小弱，禁伐不行，重氏伐之，鄶君以亡。」按重氏滅鄶，在高辛十六年，見竹書紀年，非鄭語及詩所云也。此合言之，誤。後紀八高陽紀亦誤仍之。詩檜風釋文：『「檜」本又作「鄶」。』此說羔裘、匪風，蓋本之三家詩序。○鐸按：陳氏魯詩遺說考七以此本魯詩說。又鄶國為鄭武公所滅，見鄭康成詩譜，自與重氏滅鄶無涉。

　　〔四〕宣十五年左傳。「路」今作「潞」，「成公」作「景公」，「虐」作「殺」，又云：「虐我伯姬。」虐、殺義同。宣十八年傳云：「凡自虐其君曰弒。」○俞樾群經平議三十一云：『「殺」與「虐」同義，故尚書呂刑篇：「惟作五虐之刑曰法」，墨子尚同中篇作「唯作五殺之刑曰法。」』○鐸按：此說本惠棟春秋左傳補註。

　　〔五〕襄十年左傳。

　　〔六〕鄭語云：「曹姓鄒、莒。」鄒、邾聲相近。隱元年左傳杜註：「邾，今魯國鄒縣也。」史記楚世家云：「陸終生子六人，五曰曹姓。」集解引世本云：「曹姓者，邾是也。」　　〔七〕莊五年左傳疏引杜世族譜云：「小邾，邾俠之後也。夷父顏有功於周，其子友別封為附庸，居郳。」又引世本注云：「邾顏別封小子肥於郳，為小邾子。」是友有二名也。

　　〔八〕漢書地理志云：「魯國騶，故邾國，曹姓，二十九世為楚所滅。」隱元年左傳疏引世族譜云：「邾文公遷於繹。桓公以下，春秋後八世而楚滅之。」續漢書郡國志江夏郡邾縣，劉昭注引地道記曰：「楚滅邾，徙其君此城。」水經注卅五江水篇：「又東過邾縣南」，注云：「楚宣王滅邾，徙君於此。」

　　羋姓之裔熊嚴，成王封之於楚，是謂粥熊，又號粥子〔一〕。生四人，伯霜、仲雪、叔熊、季紃〔二〕。紃嗣為荊子，或封於夔，或封於越〔三〕。夔子不祀祝融、粥熊，楚伐滅〔四〕。公族有楚季氏〔五〕、列宗氏、斗強氏〔六〕、良臣氏〔七〕、耆氏、門氏〔八〕、侯氏、季融氏〔九〕、仲熊氏〔一０〕、子季氏〔一一〕、陽氏、〔一二〕無鉤氏〔一三〕、蒍氏〔一四〕、善氏、陽氏〔一五〕、昭氏、景氏〔一六〕、嚴氏〔一七〕、嬰齊氏〔一八〕、來氏〔一九〕、來纖氏、即氏、申氏〔二０〕、●氏〔二一〕、沈氏〔二二〕、賀氏、咸氏〔二三〕、吉白氏、伍氏〔二四〕、沈瀸氏、余推氏、公建氏〔二五〕、子南氏〔二六〕、子庚氏〔二七〕、子午氏〔二八〕、子西氏〔二九〕、王孫、田公氏〔三０〕、舒堅氏〔三一〕、魯陽氏〔三二〕、黑肱氏〔三三〕，皆羋姓也。

　　〔一〕按史記楚世家，鬻融子事文王，蚤卒，成王封其曾孫熊繹於楚。熊嚴則熊繹六世孫也。此合熊嚴、粥熊為一人，誤矣。

　　〔二〕鄭語。

　　〔三〕鄭語云：「羋姓夔、越，不足命也。」僖廿六年左傳：『夔子曰：「我先王熊摯有疾，鬼神弗赦，而自竄於夔。」杜註：「熊摯，楚嫡子，有疾不得嗣位，故別封為夔子。」』楚世家正義引宋均樂緯注，以熊摯為熊渠嫡嗣。世家又云：「熊渠立少子執疵為越章王。」此文似以封夔、越者為伯霜、仲雪諸人。

　　〔四〕僖廿六年左傳。「滅」下當脫「之」字。○鐸按：傳作「楚人讓之」，當據補「之」字。　　〔五〕下云：「楚季者，王子敖之曾孫。」元和姓纂引世本云：「楚若敖生楚季，因氏焉。」○鐸按：氏族略四同。

　　〔六〕氏族略五引世本云：「若敖生斗強，因氏焉。」

　　〔七〕「良」舊作「艮」，據後紀八改。○鐸按：秦氏世本輯補引正作「良臣氏」。

　　〔八〕後紀八有耆門氏。○鐸按：此疑當作「斗耆氏」。氏族略四引英賢傳云：「斗伯比之孫斗耆仕晉，因氏焉。」

　　「斗」或作「斗」，因誤作「門」，又倒在下。　　〔九〕元和姓纂引世本云：「楚斗廉生季融，子孫氏焉。」　　〔一０〕後紀八「熊」作「雄」，注云：『潛夫論作「熊」，非。』○鐸按：姓纂一宋、氏族略四並作「仲熊氏」。

　　〔一一〕古今姓氏書辨證引世本云：「楚公族。」○鐸按：姓纂六止同，脫「世本」二字。　　〔一二〕昭十七年左傳「楚陽

為令尹」，杜註：「陽

，穆王曾孫令尹子瑕。」疏引世本：「穆王生王子揚，揚生尹，尹生令尹

。」按「揚」蓋「陽」之誤，

以王父字為氏。○鐸按：廿七年傳有陽

子陽令終。

　　〔一三〕「鉤」舊作「鈞」，據氏族略三、後紀八、廣韻十虞「無」字注改。無鉤即薳章字，見下。

　　〔一四〕左傳亦作「薳」。氏族略三云：「薳章食邑於薳，故以命氏。」○鐸按：蒍、薳同字，歌、寒對轉。

　　〔一五〕陽氏已見上，此誤。　　〔一六〕離騷序云：「三閭之職，掌王族三姓曰屈、昭、景。」

　　〔一七〕元和姓纂云：「楚莊王支孫以謚為姓，避明帝諱改為嚴氏。」

　　〔一八〕氏族略四云：「楚穆王之子公子嬰齊之後。」按公子嬰齊字子重，見左傳。○鐸按：見宣十一年傳杜注。

　　〔一九〕氏族略三引風俗通云：「楚有來英。」

　　〔二０〕申氏見下。

　　〔二一〕「●」後紀八作「鈞」。按廣韻十八諄「鈞」字注引風俗通云：「鈞姓，楚大夫元鈞之後。」元和姓纂、氏族略四並同。

　　〔二二〕氏族略二云：「楚有沈邑。楚莊王之子公子貞封於沈鹿，故為沈氏。」

　　〔二三〕「咸」疑「箴」。元和姓纂云：「箴氏，楚大夫箴尹斗克黃之後，子孫以官為氏。」按箴尹克黃見宣四年左傳。

　　〔二四〕宣十二年左傳楚伍參，杜註：「伍奢之祖父。」

　　〔二五〕「公」疑是「子」。元和姓纂有子建氏，楚平王太子建之後。按太子建見昭十九年左傳。○鐸按：氏族略四引風俗通有公建氏。

　　〔二六〕氏族略三云：「楚莊王之子公子追舒之後，為子南氏。」公子追舒字子南，見左傳。○鐸按：襄十五年傳杜注。　　〔二七〕氏族略三云：「楚公子午字子庚，其後以王父字為氏。」按襄十二年左傳杜註：「子庚，莊王子午也。」

　　〔二八〕元和姓纂引世本云：「楚公子午之後。」　　〔二九〕舊脫「子」字，據後紀八補。氏族略三云：「楚公子申字子西之後。」按昭廿六年左傳杜註：「子西，平王之長庶。」

　　〔三０〕荀子非十二子篇楊倞注引世本云：「楚平王孫有田公它成。」按「王孫」下疑脫「氏」字。哀十一年左傳云：「子胥使於齊，屬其子於鮑氏，為王孫氏。」

　　〔三一〕元和姓纂云：「潛夫論楚公族有舒堅文叔為大夫。」氏族略四同。按潛夫論無「文叔為大夫」之文，當別引他書，而傳寫失之。

　　〔三二〕楚語：「惠王以梁與魯陽文子」，韋昭註：「文子，平王之孫，司馬子期子魯陽公也。」

　　〔三三〕氏族略四云：「楚共王之子公子黑肱之後。」按公子黑肱字子

，見襄廿七年左傳。

　　楚季者，王子敖之曾孫也。蚡冒生蒍章者，王子無鉤也〔一〕。令尹孫叔敖者，蒍章之子也〔二〕。左司馬戍者，莊王之曾孫也〔三〕。葉公諸梁者，戍之第三弟也〔四〕。楚大夫申無畏者，又氏文氏〔五〕。

　　〔一〕「蒍章」左傳作「薳章」，「鉤」舊作「鈞」。元和姓纂引云：「楚蚡冒生薳章，為王子無鉤氏。」氏族略三同。書唐宰相世系表云：「王子蒍章字無鉤。」

　　〔二〕僖廿七年左傳蒍賈，杜註：「孫叔敖之父。」宣十一年傳疏引服虔說同。高誘注呂氏春秋情慾篇、異寶篇、知分篇並云：「賈子」，其注淮南子泛論訓則云：「孫叔敖，楚大夫蒍賈伯盈子。或曰章子也。」以叔敖為蒍章子，蓋古有此說矣。

　　〔三〕昭十九年左傳沈尹戍，杜註：「莊王曾孫葉公諸梁父也。」廿七年傳稱左司馬沈尹戍。

　　〔四〕「弟」當作「子」。元和姓纂引風俗通云：「楚沈尹戍生諸梁，食采於葉，因氏焉。」呂氏春秋慎行論高誘注、定五年左傳杜注、楚語韋昭注並以諸梁為戍之子。哀十九年傳稱沈諸梁。

　　〔五〕文十年左傳文之無畏，宣十四年傳稱申舟。○鐸按：淮南子主術訓稱文無畏，呂氏春秋行論篇註：「無畏申周，楚大夫也。」「舟」與「周」同。　　初，紂有蘇氏以妲己女而亡殷〔一〕。周武王時，有蘇忿生為司寇而封溫〔二〕。其後洛邑有蘇秦〔三〕。

　　〔一〕文有脫誤。晉語：『史蘇曰：「殷辛伐有蘇，有蘇氏以妲己女焉。妲己有寵，於是乎與膠鬲比而亡殷。」韋昭註：「有蘇，己姓之國。」』按此節即上文昆吾之後籍國也。

　　〔二〕成十一年左傳。

　　〔三〕史記云：「蘇秦者，東周雒陽人。」索隱云：「蓋蘇忿生之後，己姓也。」○鐸按：「初」至「蘇秦」三十三字當在上文「昆吾、籍、扈、溫、董」下，今錯在此，語脈斷矣。

　　高陽氏之世有才子八人，蒼舒、隤凱、擣戭、大臨、

降、庭堅、仲容、叔達，天下之人謂之八凱〔一〕。

　　〔一〕注見五德志。　　後嗣有皋陶，事舜。舜曰：「皋陶！蠻夷滑夏，寇賊奸宄，女作士〔一〕。」其子伯翳，能議百姓以佐舜、禹〔二〕，擾馴鳥獸，舜賜姓嬴〔三〕。

　　〔一〕書堯典。「滑」今作「猾」。錢宮詹云：『說文無「猾」字。史記酷吏傳：「滑賊任威」，漢書亦作「猾」。蓋篆體從水從犬之字，偏旁相涉而誤。』繼培按：敘錄作「猾夏」。○鐸按：此後出分化字，非偏旁涉誤。

　　〔二〕「姓」當作「物」。鄭語云：「伯翳能議百物以佐舜。」

　　〔三〕史記秦本紀云：「大費佐舜，調馴鳥獸，鳥獸多馴服，是為柏翳，舜賜姓嬴氏。」「柏」與「伯」通。

　　後有仲衍〔一〕，鳥體人言〔二〕，為夏帝大戊御〔三〕。嗣及費仲，生惡來、季勝〔四〕。武王伐紂，並殺惡來〔五〕。

　　〔一〕秦紀「仲」作「中」。○鐸按：趙世家同。　　〔二〕「言」舊作「元」，據紀改。趙世家又云：「人面鳥噣。」

　　〔三〕「夏」當作「殷」。秦紀云：「帝大戊聞而卜之使御，吉，遂致使御。」趙世家云：「降佐殷帝大戊。」

　　〔四〕按秦紀，仲衍玄孫中潏生蜚廉，蜚廉生惡來、季勝。費仲乃費氏費昌之後，出柏翳子若木。中衍則柏翳子大廉玄孫鳥俗氏也。

　　〔五〕秦紀。

　　季勝之後有造父，以善御事周穆王。穆王游西海忘歸，於是徐偃作亂，造父御，一日千里〔一〕，以征之。王封造父於趙城，因以為氏。其後失守，至於趙夙，仕晉卿大夫，十一世而為列侯，五世而為武靈王，五世亡趙〔二〕。恭叔氏、邯鄲氏〔三〕、訾辱氏、嬰齊氏、樓季氏〔四〕、盧氏、原氏〔五〕，皆趙嬴姓也。

　　〔一〕意林作「造父主御，日行千里。」○趙世家作「徐偃王反，繆王日馳千里馬，攻徐偃王，大破之。」索隱引譙周曰：「徐偃王與楚文王同時，去周穆王遠矣。且王者行有周衛，豈聞亂而獨

日行千里乎？」○鐸按：據此文作亂者乃徐偃，諒是另一人，史記「王」字衍，亦可解譙周之惑與？

　　〔二〕以上本趙世家。漢書地理志云：「自趙夙後九世稱侯，四世敬侯徙都邯鄲，至曾孫武靈王稱王，五世為秦所滅。」　　〔三〕文十二年左傳疏云：「趙穿別為邯鄲氏，趙旃、趙勝、邯鄲午是其後。」按定十三年傳晉邯鄲午，杜註：「午別封邯鄲。」魯語：「與邯鄲勝擊齊之左」，韋昭註：「邯鄲勝，晉大夫趙旃之子鬚子勝也。食采邯鄲。」

　　〔四〕氏族略四云：『樓季氏，潛夫論：「晉穆侯庶子樓季之後。」』古今姓氏書辨證引同，而駁之云：「謹按晉趙衰少子嬰齊謂之樓季，而穆侯之後無聞，豈節信討論未審乎？」今按節信本書正列樓季於趙宗，並未雲出穆侯。鄧氏不檢原文而妄訾之，呂氏春秋當務篇所謂「辨若此，不如無辨」也。

　　〔五〕僖廿四年左傳云：「文公妻趙衰，生原同、屏括、樓嬰。」杜註：「原、屏，樓，三子食邑。」按宣十二年傳稱趙同、趙括、趙嬰齊。○鐸按：秦嘉謨據左傳改「盧氏」為「屏氏」。又云：「按左傳稱原同、屏括、樓嬰，又趙嬰齊稱同、括為二昆，則其兄也。而王符敘嬰齊氏於屏、原二氏之上，未知何據？」

　　惡來後有非子，以善畜，周孝王封之於秦，世地理以為西陲大夫，

秦亭是也〔一〕。其後列於諸侯，□世而稱王〔二〕，六世而始皇生於邯鄲，故曰趙政〔三〕。及梁、葛、江、黃、徐、莒、蓼、六、英，皆皋陶之後也〔四〕。鐘離、運掩、菟裘、尋梁、修魚、白寘、飛廉、密如、東灌、良、時、白、巴、公巴公巴、剡、復、蒲，皆嬴姓也〔五〕。

　　〔一〕舊脫「王」字，「亭」作「高」。按秦紀云：「非子好馬及畜，善養息之。周孝王召使主馬於

、渭之間，馬大蕃息，分土為附庸，邑之秦。」地理志云：「今隴西秦亭秦谷是也。」紀又云：「秦仲死於戎，有子五人，其長者曰莊公。周宣王乃召莊公昆弟五人，與兵七千人，使伐西戎，破之。於是復予秦仲後及其先大駱地犬邱並有之，為西垂大夫。」正義引括地誌云：「秦州上邽縣西南九十里漢隴西郡西縣是也。」此云：「非子為西陲大夫」，蓋誤。「世地理」三字未詳，上下疑有脫文。○鐸按：據秦紀及地理志，此當云：「四世，宣王以為西陲大夫，地理志

秦亭是也。」脫誤無疑，而其舊不可考矣。

　　〔二〕按漢書地理志云：「莊公破西戎有其地，子襄公時，幽王為犬戎所敗，平王東遷雒邑，襄公將兵救周有功，賜受

、酆之地，列為諸侯。後八世，穆公稱伯，以河為竟。十餘世，孝公用商君，制轅田，開仟伯，東雄諸侯。子惠公初稱王，得上郡、西河。孫昭王開巴、蜀，滅周，取九鼎。昭王曾孫政，並六國，稱皇帝。」空格程本作「五」字，誤。○鐸按：據史記十二諸侯年表、六國年表，秦自襄公為諸侯，至穆公凡九世，自穆公至惠文王稱王，凡十八世。地理志襄公後數文公至穆公為八世，又穆公後數康公罃至惠文王駟為十七世，合之為二十五世。程本作「五世」，蓋上脫「二十」二字耳。

　　〔三〕史記秦始皇紀。

　　〔四〕並見左傳。英，傳稱英氏。○鐸按：僖十七年春秋經：「齊人、徐人伐英氏。」傳：「齊人為徐伐英氏，以報婁林之役也。」黃生義府云：『史記夏本紀：「封皋陶之後於英、六」，索隱引地理志：「六安國，六縣，偃姓所封國。英地闕，不知所在。」予謂英即偃，二字音相近而轉。舜妃女英，大戴記作女匽。故皋陶之後有英氏，又有偃氏。』

　　〔五〕秦紀論云：「秦之先為嬴姓。其後分封，以國為姓，有徐氏、郯氏、莒氏、終黎氏、運奄氏、菟裘氏、將梁氏、黃氏、江氏、修魚氏、白冥氏、蜚廉氏、秦氏。」徐廣曰：「終黎，世本作鐘離。」此文與世本同。又以「將」為「尋」，「冥」為「寘」，蓋誤。「密如」以下，訛錯不可讀。國名紀二、後紀七並本此立說，然所見已是誤本，復以己意分合，不可據也。○鐸按：「尋」當作「將」，「寘」當作「冥」。張澍云：「白冥氏，路史以為非複姓，誤。」「良」程本作「梁」，蓋即將梁，故秦氏世本輯補不引，自東灌下獨列時、白、巴、剡、復、蒲六氏，又謂「公巴公巴」四字衍，皆勝舊說。今據定十五氏如文。

　　帝堯之後為陶唐氏〔一〕。後有劉累，能畜龍，孔甲賜姓為御龍，以更豕韋之後〔二〕。至周為唐杜氏〔三〕。周衰，有隰叔子違周難於晉國，生子輿，為李〔四〕，以正於朝，朝無閒〔五〕官，故氏為士氏；為司空，以正於國，國無敗績，故氏司空；食采隨，故氏隨氏。士蒍〔六〕之孫會，佐文、襄，於諸侯無惡〔七〕；為卿，以輔成、景，軍無敗政；為成率，居傅〔八〕，端刑法〔九〕，集〔一０〕訓典，國無奸民，晉國之盜逃奔於秦。於是晉侯為請冕服於王，王命隨會為卿〔一一〕，是以受范，卒謚武子。武子文〔一二〕，成晉、荊之盟，降〔一三〕兄弟之國，使無閒隙，是以受郇、櫟〔一四〕。由此帝堯之後，有陶唐氏、劉氏、御龍氏、唐杜氏、隰氏、士氏、季氏〔一五〕、司空氏、隨〔一六〕氏、范氏、郇氏、櫟氏、彘氏、〔一七〕冀氏、縠氏〔一八〕、薔氏、擾氏〔一九〕、狸氏、傅氏。〔二０〕楚〔二一〕令尹建〔二二〕嘗問范武子之德於文子〔二三〕，文子對曰：「夫子之家事治，言於晉國，竭情無私，其祝史陳信不媿，其家事無猜，其祝史不祈。」建歸，以告，康王〔二四〕曰：「神人無怨，宜夫子之股肱〔二五〕五君，以為諸侯主也〔二六〕。」故劉氏自唐以下漢以上，德著於世，莫若范會之最盛也。斯亦有修己以安人之功矣〔二七〕。武王克殷，而封帝堯之後於鑄也〔二八〕。

　　〔一〕襄廿四年左傳。

　　〔二〕昭廿九年左傳。○鐸按：史記夏本紀集解引賈逵曰：「劉累之後，至商不絕，以代豕韋之後。」訓「更」為「代」，本方言三。夏本紀「更」作「受」，李富孫春秋左傳異文釋云：「字形相似而亂。」

　　〔三〕襄廿四年左傳。

　　〔四〕「李」晉語作「理」。理、李古字通。○鐸按：韋註：「理，士官也。」「理」之為「李」，猶「行理」之為「行李」矣。

　　〔五〕「閒」晉語作「奸」。○鐸按：國語多以「閒」為「奸」，周語中：「神無閒行」，韋註：「閒行，奸神淫厲之類也。」是其例。證以此引，則今本晉語「奸」字為後人所改明矣。

　　〔六〕士蒍，即子輿。○鐸按：韋註：「子輿，士蒍之字。」

　　〔七〕晉語作「佐文、襄為諸侯，諸侯無二心」。按昭廿六年左傳云：「王甚神聖，無惡於諸侯。」○鐸按：「無惡」與「無二心」雖同義，然恐「惡」字是「二心」二字誤合。晉語上文云：『司馬侯見，曰：「諸侯皆有二心。是之不憂，而怒和大夫，非子（謂范宣子）之任也？」』韋註：「二心，欲叛晉。」「無二心」與「有二心」相反，言弗叛也。「二心」字亦見成三年左傳。又按：「於」猶「為」也，「諸侯」二字似當重。襄廿七年左傳疏引晉語作「武子佐文、襄，諸侯無二心」，下句「諸侯」不省，義較明矣。古文有承上賓語省下主語之例，然亦有省之而義不顯者，此傳上文：「皆取其邑，而歸諸侯，諸侯是以睦於晉。」定本如是，古本無下「諸侯」二字，亦此類也。

　　〔八〕晉語作「為成師，居太傅」，韋昭引唐尚書云：「為成公軍師。」按「師」當作「帥」，帥、率古通用。襄廿七年左傳疏引晉語作「為元帥」。○鐸按：「師」當為「帥」，經義述聞卷二十一王念孫說同。王氏又云：『「為成帥」者，為成公之中軍帥也。左傳正義引作「及為元帥」，「元」字蓋後人所改。』此「元帥」即「中軍帥」也。此傳上文：「作三軍，謀元帥」，杜註：「中軍帥」，疏云：「晉以中軍為尊，而上軍次之。其二軍則上軍為尊。」是凡為晉中軍帥者，即元帥矣。惟士會在晉成公之世實未將中軍，景公三年尚將上軍，見宣十二年左傳。至七年，即魯宣十六年，晉侯始命之將中軍，且為太傅。然則晉語「為成帥」，本當言「為景帥」，以二君相接，故記之稍不審耳。

　　〔九〕舊重「法」字，衍。

　　〔一０〕「集」晉語作「緝」。○鐸按：並「輯」之借。

　　〔一一〕按宣十六年左傳云：「以黻冕命士會將中軍，且為太傅，於是晉國之盜逃奔於秦。」即晉語所云「居太傅，國無奸民」也。此文兼采左、國，分為二事，誤矣。

　　〔一二〕「武子文」當作「武子子文子」。晉語韋昭註：「文子，武子之子燮也。」

　　〔一三〕「降」晉語作「豐」。王侍郎云：『「降」疑「隆」。』○鐸按：降，讀為「隆」。說文：「隆，豐大也。從生，降聲。」故二字通用。墨子尚賢中篇：「稷隆播種」，書呂刑「隆」作「降」。禮記喪服小記註：「不以貳降」，釋文：『降，一本作「隆」。』魏策四：「休祲降於天」，曾、劉本並作「休烈隆於天。」荀子天論篇：「隆禮尊賢而王」，韓詩外傳一「隆」作「降」。尚書大傳禹貢：「隆谷元玉」，鄭註：『隆，讀如「厖降」之「降」。』史記司馬相如傳：「業隆於襁褓」，漢書「隆」作「降」。其例不勝枚舉。　　〔一四〕「隰叔」以下本晉語。　　〔一五〕「季氏」當作「士季氏」。古今姓氏書辨證云：「士蒍之後，貞子士渥濁生莊子士弱，弱生士文伯瑕，瑕生景伯彌牟，別為士季氏。」亦見氏族略五、後紀十一。

　　〔一六〕「隨」舊作「趙」。

　　〔一七〕「彘」舊作「嬴」。國名紀四郇、櫟下有彘。後紀十一云：「士魴受彘，故氏為彘。」今據改。按成十八年左傳，士魴稱彘季。襄十四年傳彘裘，杜註：「士魴子也。」　　〔一八〕後紀十一云：「士蒍生士縠，為縠氏。」按士縠見文二年左傳。

　　〔一九〕「擾氏」當作「擾龍氏」。元和姓纂云：「劉累之後。」　　〔二０〕「狸」舊作「●」。按周語，丹朱之後狸姓，在周為傅氏。

　　〔二一〕「楚」下舊有「氏」字，衍。　　〔二二〕建，屈建。

　　〔二三〕文子，趙武也。

　　〔二四〕當重「康王」。○鐸按：此讀「建歸以告」句，「康王曰」句，上「康王」二字探下省，而傳不省。

　　〔二五〕「股肱」傳作「光輔」。

　　〔二六〕「楚令尹」以下，本昭廿年左傳。○鐸按：此襄廿七年晉、楚盟時范武對屈建語，而晏子述之，其辭微多於彼。

　　〔二七〕論語云：「修己以安人。」漢書高帝紀贊云：『春秋晉史蔡墨有言，「陶唐氏既衰，其後有劉累，學擾龍，事孔甲，范氏其後也。」而大夫范宣子亦曰：「祖自虞以上為陶唐氏，在夏為御龍氏，在商為豕韋氏，在周為唐杜氏，晉主夏盟為範氏。」范氏為晉士師，魯文公世奔秦。後歸於晉，其處者為劉氏。劉向云：「戰國時，劉氏自秦獲於魏。」秦滅魏，遷大梁，都於豐，故周市說雍齒曰「豐故梁徙也」。是以頌高祖云：「漢帝本系，出自唐帝。降及於周，在秦作劉。涉魏而東，遂為豐公。」豐公，蓋太上皇父。』按蔡墨事見昭廿九年左傳，范宣子事見襄廿四年傳，歸晉事見文十三年傳。

　　〔二八〕「鑄」舊作「社」，據五德志篇改。「社」或為「祝」之誤，注見前篇。○鐸按：此當作「祝」。若本是「鑄」字，則無緣誤為「社」矣。汪改非。

　　帝舜姓虞，又為姚，居媯。武王克殷，而封媯滿於陳，是為胡公〔一〕。陳袁氏〔二〕、咸氏〔三〕、舀氏、慶氏〔四〕、夏氏〔五〕、宗氏〔六〕、來氏、儀氏〔七〕、司徒氏〔八〕、司城氏〔九〕，皆媯姓也。

　　〔一〕史記陳世家。

　　〔二〕「袁」舊作「哀」。廣韻二十二元「袁」字注云：「袁姓本自胡公之後，或作爰。」唐書宰相世系表云：「陳胡公滿生申公犀侯，犀侯生靖伯庚，庚生季子惛，惛生仲牛甫，甫生聖伯順，順生伯他父，他父生戴伯，戴伯生鄭叔，鄭叔生仲爾金父，金父生莊伯，莊伯生諸，字伯爰，孫宣仲濤塗，賜邑陽夏，以王父字為氏。」按僖四年左傳陳轅濤塗，釋文云：『「轅」本多作「袁」。』○鐸按：公、谷並作「袁」。隸釋袁良碑云：「周之興，虞閼父典陶正，嗣滿為陳侯，至玄孫濤塗，立姓曰袁。」急就篇顏註：『爰氏之先，本與陳同姓，其後或為「轅」字，又作「袁」字，本一族也。』史記齊世家作「袁」，陳世家作「轅」，並古字通用。

　　〔三〕「咸」疑當作「針」。古今姓氏書辨證云：「陳僖公之孫針子，以所食邑為氏。」按針子見隱八年左傳。襄廿四年傳陳針宜咎，杜註：「針子八世孫。」疏云：「世本文也。」○鐸按：秦嘉謨輯補世本定為針氏。

　　〔四〕襄七年左傳陳有慶虎、慶寅。世族譜云：「慶虎，桓公之五世孫。」○鐸按：姓氏書辨證同。

　　〔五〕氏族略一云：「陳宣公之子少西，字子夏，其孫征舒以王父字為氏。」按夏征舒見宣十年左傳。昭廿三年傳疏引世本云：「宣公生子夏，夏生御叔，御叔生征舒。」○鐸按：姓纂六止、三十五馬分列子夏氏、夏氏，非也。　　〔六〕哀十四年左傳陳有宗豎，世族譜云：「宣公六世孫。」

　　〔七〕宣九年左傳陳有儀行父。

　　〔八〕氏族略四云：「陳有司徒公子招，其後為司徒氏。」按招見昭八年左傳，杜註：「哀公弟。」○鐸按：亦見姓纂之七。

　　〔九〕氏族略四云：「哀公之子公子勝之後。」按勝見昭八年左傳。世族譜云：「司城氏公孫貞子，哀公孫。」按公孫貞子見哀十五年左傳，孟子所謂司城貞子也。

　　厲公孺子完奔齊，桓公說之，以為工正〔一〕。其子孫大得民心，遂奪君而自立，是謂威王，五世而亡〔二〕。齊人謂陳田矣〔三〕。漢高祖徙諸田關中〔四〕，而有第一至第八氏〔五〕。丞相田千秋〔六〕、司直田仁〔七〕，及杜陽田先、碭田先〔八〕，皆陳後也。武帝賜千秋乘小車入殿，故世謂之車丞相〔九〕。及莽自謂本田安之後，以王家故更氏雲〔一０〕。莽之行詐〔一一〕，實以田常之風。〔一二〕敬仲之支〔一三〕，有皮氏、佔氏〔一四〕、沮氏〔一五〕、與氏〔一六〕、獻氏〔一七〕、子氏〔一八〕、鞅氏〔一九〕、梧氏〔二０〕、坊氏〔二一〕、高氏〔二二〕、芒氏〔二三〕、禽氏。〔二四〕

　　〔一〕莊廿二年左傳。○鐸按：亦詳史記齊世家、田完世家。

　　〔二〕按史記田完世家，陳氏自立，始於太公和，威王則和之孫也。漢書地理志云：「九世至和而篡齊，至孫威王稱王，五世為秦所滅。」元後傳又云：「十一世田和有齊國，三世稱王。」　　〔三〕句有脫誤。田完世家云：「敬仲之如齊，以陳氏為田氏。」索隱云：「陳、田二字聲相近。」○鐸按：古讀「陳」如「田」，說見錢大昕十駕齋養新錄五。此言齊人謂「陳」為「田」，似無脫誤。

　　〔四〕史記高祖紀在九年。○鐸按；貨殖傳云：「關中富商大賈大抵盡諸田。」

　　〔五〕後漢書第五倫傳云：「其先齊諸田。諸田徙園陵者多，故以次第為氏。」元和姓纂引風俗通云：「第八氏亦齊諸田之後。田廣弟英為第八門，因氏焉。」氏族略四云：「廣孫田登為第二氏。」古今姓氏書辨證又云：「廣孫田癸為第三氏。」

　　〔六〕田千秋，見下。

　　〔七〕漢書田叔傳云：「其先齊田氏也。」仁，叔少子。　　〔八〕漢書儒林傳云：「漢興，田何以齊田徙杜陵，號杜田生。」又云：「丁寬授同郡碭田王孫。」此「杜陽」乃「杜陵」之誤。漢時稱先生或單言「先」，或單言「生」。史記晁錯傳云：「學申、商刑名於軹張恢先所。」徐廣曰：『「先」即「先生」。』漢書錯傳作張恢生。又云：「上招賢良，公卿言鄧先。」顏師古註：「鄧先猶言鄧先生也。」史記叔孫通傳：『諸弟子以制禮，皆賜為郎，喜曰：「叔孫生誠聖人也！」』漢書梅福傳云：「叔孫先非不忠也。」叔孫先與稱叔孫生同。此言田先，漢書言田生，其稱一也。○鐸按：漢書叔孫通傳：「生何言之諛也？」史記「生」作「先生」。其例不勝枚舉。

　　〔九〕漢書車千秋傳云：「本姓田氏，其先齊諸田，徙長陵。千秋年老，上優之，朝見得乘小車入宮殿中，故因號曰車丞相。」　　〔一０〕漢書元後傳云：「王建為秦所滅，項羽起，封建孫安為濟北王。至漢興，安失國，齊人謂之王家，因以為氏。」

　　〔一一〕論語：『子曰：「久矣哉，由之行詐也！」』漢書敘傳答賓戲云：「呂行詐以賈國。」○鐸按：漢書王莽傳贊云：「乃始恣睢，奮其威詐。」

　　〔一二〕○鐸按：「以」猶「有」也。風俗通窮通篇：「貢士恩親，經傳無以也。」「無以」即「無有」。古讀「有」如「以」，說見顧炎武唐韻正。

　　〔一三〕「支」舊作「又」。上文云：「邾顏子之支，別為小邾。」今依例改之。

　　〔一四〕廣韻二十四鹽「佔」字注云：「佔姓，陳大夫子佔之後。」後紀十二佔氏以下並加「子」字，氏族略三同。古今姓氏書辨證引世本云：「陳桓子生子佔書，書生子良堅，堅子以王父字為氏。」按子佔，昭十九年左傳稱孫書，哀十一年傳稱陳書。

　　〔一五〕古今姓氏書辨證引世本云：「陳烈子生子沮與，後為子沮氏。」

　　〔一六〕元和姓纂作「子輿，陳桓子生子石難，為子輿氏。」按子輿以字為氏，「子石」當是「子輿」。　　〔一七〕元和姓纂子獻氏引世本云：「陳桓公孫子獻之後。」按「桓公」當作「桓子」。○鐸按：秦氏輯補世本氏姓篇注云：「姓纂稱陳桓子作桓公，僖子作僖公，皆出於世本，乃齊史之舊稱。」

　　〔一八〕「子」字誤，或當為「宋」。元和姓纂云：「陳宣公生子楚，其後為子宋氏。」按「宣公」當為「宣子」，即僖子子夷也。見下。○鐸按：當作子宋氏，傳寫脫「宋」字耳。宣子稱公，說見上注。

　　〔一九〕元和姓纂云：「陳僖子生簡子齒，為子鞅氏。」

　　〔二０〕元和姓纂作「子寤，陳僖子生宣子，其後為子寤氏。」按哀十四年左傳杜註：「宣子名夷」，疏引世本作其夷。　　〔二一〕元和姓纂作「子枋，陳僖子生穆子安，為子枋氏。」

　　〔二二〕元和姓纂作「子尚」，引世本云：「陳僖子生廩邱子尚意茲，因氏焉。」按廩邱蓋所食邑，子尚字，意茲名。哀十四年左傳杜注云：「廩邱子意茲」，疏引世本作廩邱子鑿茲。○鐸按：國名紀一注引世本云：「廩邱，齊大夫廩邱子邑。」氏族略三同。

　　〔二三〕元和姓纂子芒氏引世本云：「陳僖子生子芒盈，因氏焉。」按哀十四年左傳杜注作芒子盈，疏引世本同。

　　〔二四〕古今姓氏書辨證云：「陳僖子生惠子得，為子禽氏。」按惠子得亦見哀十四年傳杜注及疏引世本。

　　帝乙元子微子開，紂之庶兄也〔一〕。武王封之於宋〔二〕，今之睢陽是也〔三〕。宋孔氏〔四〕、祝其氏〔五〕、韓獻氏〔六〕、季老男氏〔七〕、巨辰、經氏、事父氏、皇甫氏〔八〕、華氏〔九〕、魚氏〔一０〕、而董氏〔一一〕、艾、歲氏、鳩夷氏〔一二〕、中野氏、越椒氏〔一三〕、完氏、懷氏、不第氏〔一四〕、冀氏、牛氏〔一五〕、司城氏〔一六〕、●氏〔一七〕、近氏、止氏、朝氏、

氏〔一八〕、右歸氏〔一九〕、三

氏、王夫氏〔二０〕、宜氏、徵氏、鄭氏〔二一〕、目夷氏〔二二〕、鱗氏〔二三〕、臧氏、虺氏、沙氏、黑氏、圍龜氏〔二四〕、既氏、據氏、磚氏、己氏、成氏〔二五〕、邊氏〔二六〕、戎氏〔二七〕、買氏、尾氏、桓氏〔二八〕、戴氏〔二九〕、向氏〔三０〕、司馬氏〔三一〕，皆子姓也。

　　〔一〕史記宋世家。本名啟，漢人避諱作「開」。

　　〔二〕注詳五德志。　　〔三〕漢書地理志云：「周封微子於宋，今之睢陽是也。」

　　〔四〕元和姓纂云：「正考父生孔父嘉，子孫以王父字為氏。」按孔父見桓元年左傳。孔氏詳下。

　　〔五〕元和姓纂引風俗通云：「宋戴公子祝其為司寇，因氏焉。見世本。」

　　〔六〕「韓」當作「干」。古今姓氏書辨證引世本云：「宋司徒華定後為干獻氏。」氏族略四、後紀十並作「干」。按宋司徒華定見襄廿九年左傳。○鐸按：張氏姓氏尋源十五翰亦云：『潛夫論今本作「韓獻」者誤。』

　　〔七〕後紀十以季老男為三字姓，又別有季老氏、老男氏。古今姓氏書辨證引世本云：「宋華氏有華季老，其子氏焉。」成十五年左傳疏引世本云：「華督生世子家，家生秀老。」「秀」蓋即「季」之誤。

　　〔八〕唐書宰相世系表云：「宋戴公白生公子充石，字皇父，皇父生季子來，來生南雍

，以王父字為氏。」廣韻九麌「父」字注云：『漢初有皇父鸞，自魯徙居茂陵，改「父」為「甫」。』按父、甫古通用，非改字也。皇父充石見文十一年左傳。○鐸按：巨辰、經氏，秦氏世本輯補據姓氏急就篇訂作白馬氏、經氏。姓纂六至有事父氏，本此，而他書無見，疑即皇父氏之訛衍。

　　〔九〕桓元年左傳宋華父督，疏引世本云：「華父督，宋戴公之孫好父說之子。」二年傳云：「會於稷，以成宋亂，為賂故，立華氏也。」杜註：「督未死而賜族，督之妄也。」按華父為督字，以字為氏。

　　〔一０〕僖九年左傳云：「宋襄公即位，以公子目夷為仁，使為左師以聽政，於是宋治，故魚氏世為左師。」按目夷字子魚，襄公庶兄。○鐸按：姓氏急就篇引風俗通云：「宋公子魚，賢而有謀，以字為氏。」

　　〔一一〕文十一年左傳宋有耏班。「而」或當作「耏」。○鐸按：氏族略三作耏氏。

　　〔一二〕「鳩」，氏族略四、古今姓氏書辨證、後紀十一注並引作「鴟」。○鐸按：淮南子泛論訓：「昔齊簡公釋其國家之柄，而專任其大臣，故使陳成田常、鴟夷子皮得成其難。」是齊有鴟夷氏，「鳩」字訛。又艾、歲氏，秦嘉謨世本輯補作艾氏、雍氏，謂此誤作歲氏。

　　〔一三〕後紀十有椒氏。「越」字疑衍。元和姓纂、氏族略並以越椒為楚姓。

　　〔一四〕「第」舊作「弟」，據古今姓氏書辨證、氏族略五引改。元和姓纂引潛夫論不更氏，後紀十注云：「不更、不茅見潛夫論」，又別有不夷氏，云：「見世本。姓纂以為不夷、甫須之後。」按本書無不更、不茅、不夷。第、夷聲相近，「第」誤為「茅」，「夷」誤為「更」。史記魯世家：「煬公築茅闕門」，徐廣曰：『「茅」一作「第」，一作「夷」。』正與此同。　　〔一五〕唐書宰相世系表云：「宋微子之後司寇牛父，子孫以王父字為氏。」按司寇牛父見文十一年左傳。○鐸按：姓纂十八尤、廣韻並同。

　　〔一六〕元和姓纂引世本云：「宋戴公生東鄉克，孫樂喜為司城氏。」按襄九年左傳云：「樂喜為司城」，杜註：「樂喜，子罕也。」禮記檀弓疏引世本云：「戴公生樂甫術，術生石甫願繹，繹生夷甫傾，傾生東鄉克，克生西鄉士曹，曹生子罕喜。」姓纂有脫文。○鐸按：秦嘉謨改「生」為「孫」，而不知有脫文。程本「司」作「月」，訛。　　〔一七〕按「●」為「網」字之俗，見廣韻三十六養。○鐸按：程本改「罔」。

　　〔一八〕氏族略四

氏引風俗通云：「宋左師

之後。」按左師

，宋繆公子，見隱三年公羊傳。「

」與「勃」同。○鐸按：程本訛「教」。又「近」當作「所」。所氏見姓纂八語、氏族略四引風俗通。

　　〔一九〕元和姓纂右歸氏引此書。按「歸」蓋「師」之誤。姓纂有右師氏，引世本云：「宋武公生公子中代為右師，因氏焉。」氏族略四武公、公子中作莊公、公子申。成十五年左傳疏引世本云：「莊公生右師戊。」○鐸按：疏引世本有脫文，當云：「莊公生公子中，為右師氏。」「中」即「仲」字，氏族略「中」作「申」，莊公作武公，並誤。　　〔二０〕「王」疑是「壬」，春秋襄元年有楚公子壬夫，此其比也。○鐸按：「

」當作「伉」，姓纂引風俗通云：「晉公子重耳封舅犯於三伉，支孫氏焉。」然此乃晉公族，不當列此。

　　〔二一〕昭廿一年左傳宋有鄭翩。○鐸按：秦嘉謨據姓氏急就篇、氏族略四引風俗通改「宜」為「宣」，云：「宋宣公後，以謚為氏。」

　　〔二二〕廣韻六脂「夷」字注云：「宋公子目夷之後。」詳上魚氏注。

　　〔二三〕文七年左傳：「鱗矔為司徒」，疏引世本云：「桓公生公子鱗，鱗生東鄉矔。」成十五年傳：「鱗朱為少司寇」，杜註：「鱗矔孫。」

　　〔二四〕宋文公子圍龜字子靈，見成十五年左傳。○鐸按：見成五年傳，秦氏世本輯補亦衍「十」字。昭廿二年左傳宋有臧士平（石經「士」訛「氏」）。文十六年傳宋有蕩虺，杜註：「意諸之弟。」秦云：「疑以為氏。」沙氏，秦據姓氏書辨證十二齊改泥氏。黑氏，秦據成五年傳改靈氏。

　　〔二五〕哀十三年左傳宋有成矔。○鐸按：據氏，秦據姓纂二十一麥改獲氏，云：「宋大夫猛獲之後。」

　　〔二六〕昭廿二年左傳：「宋邊卬為大司徒」，杜註：「卬，平公曾孫。」廣韻一先「邊」字註：『邊姓，陳留風俗傳云：「祖於宋平公。」』氏族略三云：「宋公子城之後，城字子邊。或言宋平公子御戎字子邊，子孫以王父字為氏。」

　　〔二七〕襄十九年左傳：「齊靈公諸子仲子、戎子」，杜註：「諸子，諸妾姓子者。二子皆宋女。戎子即戎氏女也。」

　　〔二八〕急就篇顏師古注云：「宋桓公孫鱗矔為宋司徒，號曰桓子，因為氏焉。」唐書宰相世系表云：「宋桓公之後向魋亦號桓氏。」按桓魋見哀十三年左傳。

　　〔二九〕急就篇顏師古注云：「宋戴公生公子文遂，稱戴氏。」按昭八年左傳宋有戴惡。○鐸按：亦見廣韻、姓纂十九代。　　〔三０〕成十五年左傳：「華元使向戍為左師」，杜註：「向戍，桓公曾孫。」疏引世本云：「桓公生向父盻，盻生司城訾守，守生小司寇鱣及合左師。左師即向戍也。」廣韻四十一漾「向」字注云：「戍以王父字為氏。」

　　〔三一〕哀十四年左傳宋桓魋弟司馬牛。史記仲尼弟子傳索隱云：「以魋為宋司馬，故牛遂以司馬為氏。」　　閔公子弗父何〔一〕生宋父，宋父生世子，世子生正考父，正考父生孔父嘉，孔父嘉生子木金父；木金父降為士，故曰滅於宋〔二〕。金父生祁父，祁父生防叔；防叔為華氏所偪，出奔魯，為防大夫，故曰防叔。防叔生伯夏，伯夏生〔三〕叔梁紇，為鄹大夫，故曰鄹叔紇，生孔子〔四〕。　　〔一〕「何」舊作「河」。　　〔二〕昭七年左傳：『孟僖子曰：「孔子，聖人之後也，而滅於宋。」』

　　〔三〕「生」舊脫。

　　〔四〕「閔公」以下本世本，詩那疏引之，「閔」作「愍」，彼云：「宋父生正考父」，文有脫滅。王肅撰家語本姓解與此同，亦用世本也。○鐸按：臧庸拜經日記卷七云：「王符所舉世數，與昭七年左傳杜注合，惟以子木降士為滅於宋，與杜異。」

　　周靈王之太子晉，幼有成德，聰明博達〔一〕，溫恭敦敏。谷、雒水斗，將毀王宮，王〔二〕欲壅之。太子晉諫，以為不順天心，不若修政〔三〕。晉平公使叔譽聘於周，見太子，與之言，五稱而三窮，逡巡而退，歸告平公曰：「太子晉行年十五，而譽弗能與言〔四〕，君請事之。」平公遣師曠見太子晉。太子晉與語，師曠服德，深相結也。乃問曠曰：「吾聞太師能知人年之長短。」師曠對曰：「女色赤白，女聲清汗〔五〕，火色不壽。」晉曰：「然。吾後三年將上賓於帝，女慎無言，殃將及女。」其後三年而太子死〔六〕。孔子聞之曰：「惜夫！殺吾君也。」世人以其豫自知去期，故傳稱王子喬仙。〔七〕仙之後，其嗣避周難於晉，家於平陽，因〔八〕氏王氏〔九〕。其後子孫世喜養性神仙之術〔一０〕。　　〔一〕風俗通正失篇云：「周書稱靈王太子晉幼有盛德，聰明博達。」今逸周書太子晉解不載此文，蓋脫佚也。○鐸按：「成德」即風俗通「盛德」。宣二年左傳：「盛服將朝」，釋文：『音成，本或作「成」。』是成、盛古通之證。　　〔二〕「王」舊脫。

　　〔三〕以上本週語。

　　〔四〕○鐸按：臣對君不得自稱其字，「譽」當從周書作「臣」。

　　〔五〕逸周書二語互轉，風俗通與此同。○鐸按：風俗通脫「汗」字。

　　〔六〕以上本逸周書。

　　〔七〕「孔子聞之」以下，亦見風俗通。「知」字舊脫，據風俗通補。列仙傳云：「王子喬者，周靈王太子晉也。」漢書梅福傳云：「至今傳以為仙。」

　　〔八〕「因」舊作「田」。

　　〔九〕唐書宰相世系表云：「周靈王太子晉，以直諫廢為庶人，其子宗敬為司徒，時人號曰王家，因以為氏。」

　　〔一０〕梅福傳云：「福居家，嘗以讀書養性為事。」

　　魯之公族，有蟜氏〔一〕、後氏〔二〕、眾氏〔三〕、臧氏〔四〕、施氏〔五〕、孟氏〔六〕、仲孫氏〔七〕、服氏〔八〕、公山氏〔九〕、南宮氏〔一０〕、叔孫氏〔一一〕、叔仲氏〔一二〕、子我氏〔一三〕、子士氏〔一四〕、季氏〔一五〕、公鉏氏〔一六〕、公巫氏〔一七〕、公之氏〔一八〕、子干氏、華氏〔一九〕、子言氏、〔二０〕子駒氏〔二一〕、子雅氏〔二二〕、子陽氏〔二三〕、東門氏〔二四〕、公析氏〔二五〕、公石氏〔二六〕、叔氏〔二七〕、子家氏〔二八〕、榮氏〔二九〕、展氏〔三０〕、乙氏〔三一〕，皆魯姬姓也。　　〔一〕禮記檀弓云：「季武子寢疾，蟜固不說齊衰而入見。」固蓋魯公族。○鐸按：史記仲尼弟子傳有蟜疵，正義：『漢書云：「魯人。」』

　　〔二〕禮記檀弓後木，鄭註：「後木，魯孝公子惠伯鞏之後。」疏引世本作「孝公生惠伯革，其後為厚氏」。呂氏春秋察微篇郈昭伯，高誘註：「郈氏，魯孝公子惠伯華之後也，以字為氏。」華、革、鞏，字形相近之誤。郈昭伯見昭廿五年左傳。漢書古今人表作厚昭伯，五行志又作後氏。襄十四年左傳厚成叔，釋文云：『「厚」本或作「郈」。』風俗通過譽篇亦作「後」。後、厚、郈並通。○鐸按：經義述聞十九王引之曰：『昭二十五年傳言季郈者一，言郈氏者二，言郈昭伯者二，言郈孫者四，「郈」字皆當作「後」。元和姓纂引風俗通曰：「魯大夫郈昭伯食采於郈，因氏焉。」已誤以後孫之「後」為郈邑之「郈」。食采於郈者叔孫氏，非後氏也。』又云：『呂氏春秋察微篇：「魯季氏與後氏鬥雞」，今本「後」作「郈」，後人依俗本左傳改之也。據注「以字為氏」，則作「後」明矣。』汪謂後、郈通，失考。

　　〔三〕隱元年左傳公子益師眾父之後。世族譜云：「眾父，孝公子。」

　　〔四〕隱五年左傳臧僖伯之後。疏云：『僖伯名彄，字子臧。世本云：「孝公之子。」』○鐸按：經義述聞二十二王引之春秋名字解詁云：『臧，古「藏」字。彄，讀曰「區」。說文：「區，踦區藏匿也。」』彄、臧名字相應，或謂食采於臧，非。

　　〔五〕氏族略三云：「魯惠公之子公子尾字施父，其子因以為氏。」古今姓氏書辨證云：「施父生施伯，伯孫頃叔生孝叔，始以王父字為氏。」按：施父見桓九年左傳。孝叔見成十一年傳，杜註：「魯惠公五世孫。」

　　〔六〕文十五年左傳：「齊人或為孟氏謀」，杜註：「慶父為長庶，故或稱孟氏。」

　　〔七〕左傳桓公子慶父之後。古今姓氏書辨證云：「魯桓公四子，次曰慶父。慶父生穆伯公孫敖，敖生文伯谷、惠叔難，谷生孟獻子蔑，始以仲孫為氏。」

　　〔八〕服氏當是子服氏。古今姓氏書辨證云：「仲孫蔑之子佗，別為子服氏。」按孟獻子子仲孫它子服見魯語。襄廿三年左傳孟椒，杜註：「孟獻子之孫子服惠伯，即它子。」昭三年傳稱子服椒，其後有子服回、子服何。○鐸按：說亦見魯語注、昭十五年左傳疏、檀弓疏。

　　〔九〕定五年左傳魯有公山不狃。○鐸按：論語陽貨篇作公山弗擾。

　　〔一０〕元和姓纂云：「魯孟僖子生閱，號南宮敬叔，叔生路，路生會，會生虔，為南宮氏。見世本。」按南宮敬叔見昭七年左傳，「閱」作「說」。

　　〔一一〕莊卅二年左傳：成季酖叔牙，立叔孫氏。」僖四年傳公孫茲稱叔孫戴伯，杜註：「叔牙之子。」○鐸按：經稱公孫茲，僖五年經、傳並稱公孫茲。

　　〔一二〕禮記檀弓叔仲皮，鄭註：「叔仲皮，魯叔孫氏之族。」疏引世本云：「桓公生僖叔牙，叔牙生武仲休，休生惠伯彭，彭生皮為叔仲氏。」按彭當作彭生，文七年左傳稱叔仲惠伯。十八年傳云：「襄仲殺惠伯，公冉務人奉其帑以奔蔡，既而復叔仲氏。」○鐸按：姓纂一屋引東觀漢記云：「叔仲彭生帶，帶生仲叔、仲職及寅，代為魯大夫。」

　　〔一三〕元和姓纂云：「魯叔孫成子生申，為子我氏。」氏族略三云：「申字子我。」按叔孫成子名不敢，見定元年左傳。

　　〔一四〕古今姓氏書辨證引世本云：「魯叔孫成子生齊季，為子士氏。」

　　〔一五〕左傳桓公子季友之後，亦曰季孫氏。○鐸按：詩魯頌●鄭箋云：「季孫行父，季文子也。」疏：「行父是季友之孫，故以季孫為氏。左傳、世本皆有其事。」

　　〔一六〕襄廿三年左傳季武子子公彌稱公鉏氏。定八年傳公鉏極，杜註：「公彌曾孫。」　　〔一七〕襄廿九年左傳魯有公巫召伯。○鐸按：公巫召伯，魯文公子叔肸曾孫，見世族譜。

　　〔一八〕元和姓纂云：「季悼子生惠伯鞅，鞅生懿伯拊，為公之氏。」氏族略三云：「鞅字公之。」按季平子弟公之見昭廿五年左傳。

　　〔一九〕華氏當是子革氏。元和姓纂引世本云：「季平子支孫為子革氏。」○鐸按：秦氏輯補世本子士氏下注云：「潛夫論誤作子干氏。」又華氏下注云：『史記孔子世家：「季孫使公華、公賓、公林迎孔子。」王符以華氏次公之氏後，則華氏當即公華氏。』此疑當作子革氏、華氏。　　〔二０〕元和姓纂云：「季平子生昭伯寤之後。」氏族略三云：「昭伯字子言。」按季寤子言見定八年左傳，杜註：「季桓子之弟。」

　　〔二一〕「駒」舊作「駶」，據後紀十改。昭廿五年左傳子家羈，公羊傳作子家駒。荀子大略篇楊倞注云：「名羈，駒其字。」子駒氏蓋其後也。○鐸按：史記魯世家：「魯敗翟於咸，獲長翟喬如。富父終甥舂其喉，以戈殺之，埋其首於子駒之門。」集解引賈逵曰：「子駒，魯郭門名。」秦氏據此，則謂子駒以地為氏。按駒讀為「拘」，羈、拘名字相應，楊倞說似有理。且此節魯公族多以字為氏，秦說蓋非。

　　〔二二〕○鐸按：姓纂六止引英賢傳：「季桓子生武叔灶，為子雅氏。」昭三年左傳齊有公孫灶，亦字子雅。

　　〔二三〕元和姓纂云：「魯公族有子陽者，其後以王父字為氏。」又有子揚氏，引世本云：「季桓子生穆叔，其後為子揚氏。」按陽、揚古通用，疑本一氏。○鐸按：張澍分二氏，云：『路史：「世本無子陽」，羅氏未見世本全文。』

　　〔二四〕僖廿六年左傳東門襄仲，杜註：「襄仲居東門，故以為氏。」○鐸按：此本服虔說，見史記集解引。檀弓註：「仲遂，魯襄公之子東門襄仲。」疏云：「世本及左傳文也。」

　　〔二五〕史記仲尼弟子傳有公

哀，本書遏利篇作「公析」，

、析古通用。哀蓋魯公族，集解引家語雲「齊人」，殆非也。○鐸按：姓纂作「公祈」，即「公析」之誤，而以為衛後。　　〔二六〕元和姓纂云：「魯僖公生共叔堅，堅生惠叔、子叔為公石氏。」氏族略三又云：「悼公子堅字公石之後。」○鐸按：秦氏引姓纂一東作「子孫為公石氏」，當是也。路史又云：「伯禽之後有公石氏。」

　　〔二七〕春秋襄十四年叔老，杜註：「聲伯子也」，疏云：「叔老，聲伯子，叔盻孫，故以叔為氏。」禮記檀弓疏引世本云：「叔盻生聲伯嬰齊，齊生叔老。」

　　〔二八〕氏族略三云：「魯莊公之孫公孫歸父字子家，其後為子家氏。」按公孫歸父子家見宣十年左傳，昭五年傳有子家羈。　　〔二九〕定元年左傳榮駕鵝，杜註：「魯大夫榮成伯也。」魯語榮成伯，韋昭註：「聲伯之子也，名欒。」世族譜云：「叔盻曾孫。」○鐸按：襄廿八年傳杜註：「成伯，榮駕鵝。」

　　〔三０〕隱八年左傳云：「無駭卒，羽父請謚於族，公命以字為展氏。」杜註：「無駭，公子展之孫，故為展氏。」廣韻二十八獮「展」字注云：「魯孝公之子子展之後。」

　　〔三一〕僖廿六年左傳：「公使展喜犒師」，魯語作乙喜。　　衛之公族，石氏〔一〕、世叔氏〔二〕、孫氏〔三〕、寧氏〔四〕、子齊氏〔五〕、司徒氏〔六〕、公文氏〔七〕、析龜氏〔八〕、公叔氏〔九〕、公南氏〔一０〕、公上氏〔一一〕、公孟氏〔一二〕、將軍氏〔一三〕、子強氏〔一四〕、強梁氏〔一五〕、卷氏〔一六〕、會氏雅氏〔一七〕、孔氏〔一八〕、趙陽氏〔一九〕、田章氏、孤氏〔二０〕、王孫氏〔二一〕、史龜氏〔二二〕、羌氏、羌憲氏、〔二三〕邃氏〔二四〕，皆衛姬姓也。

　　〔一〕隱四年左傳。石碏之後。世族譜云：「石碏，靖伯孫。」○鐸按：史記衛世家集解引賈逵曰：「石碏，衛上卿。」

　　〔二〕春秋世叔儀、世叔申、世叔齊，左傳並作太叔。桓九年傳疏云：『古者，「世」之與「大」，字義通也。』世族譜云：「太叔儀，僖侯八世孫。」　　〔三〕成十四年左傳疏引世本云：「孫氏出於衛武公。」唐書宰相世系表云：「衛武公和生公子惠孫，惠孫生耳，為衛上卿，生武仲乙，以王父字為氏。」

　　〔四〕襄廿五年左傳杜註：「寧氏出自衛武公。」氏族略三云：「衛武公生季亹，食采於寧，因以為氏。」○鐸按：亦見姓纂四十六徑。

　　〔五〕蓋即齊氏。昭元年左傳衛齊惡，世族譜云：「昭伯子齊子無子，戴公以其子惡為之後。」廿年傳齊豹稱齊子氏，杜註：「惡之子。」

　　〔六〕禮記檀弓衛司徒敬子，鄭註：「司徒，官氏，公子許之後。」元和姓纂云：「衛文公生公子其許之後為司徒氏。」

　　〔七〕哀廿五年左傳衛有公文要。

　　〔八〕「龜」字疑衍。昭廿年左傳衛有析朱鉏，杜註：「朱鉏，成子黑背孫。」氏族略三有公析氏，衛公子黑背字子析之後。○秦嘉謨云：「公析氏，左傳惟稱析，王符誤並析、晁二氏為一氏。」○鐸按：此節下文史晁氏，「晁」亦訛作「龜」，然晁氏不當重出，蓋是衍文。

　　〔九〕禮記檀弓公叔文子，疏引世本云：「獻公生成子尚田，田生文子拔，拔生朱，為公叔氏。」○鐸按：檀弓上篇鄭註：「文子，獻公之孫，名拔。」疏引世本：「獻公生成子當，當生文子拔。」箋誤分「噹」為「尚田」二字。又姓氏書辨證云：「衛獻公少子發，國人謂之公叔，因以為氏。」拔與發非一人，張氏尋源謂拔即發，竊所不取。　　〔一０〕氏族略三云：「衛獻公之子楚字公南，生子牟，為公南氏。」按公南楚見昭廿年左傳。○秦嘉謨云：「襄二十九年傳之公子荊，即公南楚，見杜解。」

　　〔一一〕廣韻一東「公」字注云：「衛大夫有公上玉。」○張澍云：「墨子作公尚，字相通。」

　　〔一二〕昭廿年左傳衛公孟縶，杜註：「靈公兄。」定十二年傳衛公孟彄，杜註：「彄，孟縶子。」疏云：「縶字公孟，故即以公孟為氏。劉炫謂公孟生得賜族。」○鐸按：此引杜注在定十二年春秋經。　　〔一三〕禮記檀弓疏引世本云：「靈公生昭子郢，郢生文子木，文子生簡子瑕，瑕生衛將軍文氏。」古今姓氏書辨證引世本作「郢生文子彌牟，為將軍氏。」○鐸按：檀弓疏引世本「氏」上有脫文，當雲「瑕生衛將軍文子，為將軍氏」。上文「蘭生虎，為司寇氏」，即其例。

　　〔一四〕元和姓纂云：「昭子郢之後。」　　〔一五〕元和姓纂引世本云：「衛將軍文子生慎子會，會生強梁，因氏焉。」○鐸按：氏族略四「強」作「強」，同。

　　〔一六〕當作卷子氏。古今姓氏書辨證卷子氏引世本云：「衛文公後卷子，子州氏焉。」後紀十：「衛後有卷子氏。」

　　〔一七〕當作會雅氏。元和姓纂云：「衛靈公子虺生灶，為會庌氏。」氏族略四：『庌，音「雅」。』後紀十：「衛後有會庌氏。」○鐸按：秦嘉謨亦謂潛夫論誤分為二氏。

　　〔一八〕梁氏履繩云：「哀十一年傳，孔文子以孔姞妻太叔疾，是孔乃姞姓，故禮記祭統正義謂孔悝是異姓大夫。潛夫論以為姬姓，誤也。」○鐸按：秦嘉謨亦云：「未知王符何據？」

　　〔一九〕舊脫「氏」字。廣韻十陽「陽」字注云：「衛公子趙陽之後，以名為氏。」按春秋定十四年：「衛趙陽出奔宋」，杜註：「陽，趙黶孫。」疏引世本云：「懿子兼生昭子舉，舉生趙陽。」兼即黶也。黶見昭九年。世族譜：「以趙為氏。」

　　〔二０〕「孤」疑是「狐」。哀十五年左傳衛孟黶，漢書古今人表作狐黶。○鐸按：氏族略四有申章氏，路史鄭後有申章氏，張澍云：「楚有申章氏，見新序。」皆非衛公族，則不得以「田」為「申」之訛。此田章氏未詳所出。　　〔二一〕定八年左傳魏有王孫賈。哀廿六年傳有王孫齊，杜註：「賈之子昭子也。」

　　〔二二〕「龜」當為「晁」，氏族略五史晁氏引世本云：「衛史晁之後。」按史晁即昭七年左傳史朝，漢書古今人表作史晁。廣韻四宵「晁」字注引風俗通云：「晁姓，衛大夫史晁之後。」晁、龜字形相近而誤。

　　〔二三〕古今姓氏書辨證引世本云：「衛公族羌之孫憲，為羌憲氏。」○鐸按：上羌氏疑當是羌師氏，姓氏書辨證十陽有羌師氏，出世本。張澍云：『姓纂作「魏有羌師氏」，訛。』

　　〔二四〕○鐸按：秦氏輯補世本出蘧氏，云：「潛夫論誤作邃氏。」衛大夫有蘧瑗，字伯玉，孔子弟子。

　　晉之公族]氏〔一〕，又班為呂〔二〕，]芮又從邑氏為冀〔三〕，後有呂錡，號駒伯〔四〕。]犨食采於苦，號苦成叔；]至食采於溫，號曰溫季〔五〕，各以為氏。隙氏之班，有州氏〔六〕、祁氏〔七〕。伯宗以直見殺，其子州犁奔楚〔八〕，又〔九〕以]宛直而和，故為子常所妒，受誅〔一０〕。其子嚭奔吳為太宰〔一一〕，懲祖禰之行仍正直遇禍也，乃為諂諛而亡吳〔一二〕。凡]氏之班，有冀氏、呂氏、苦成氏、溫氏、伯氏；靖侯之孫欒賓〔一三〕，及富氏〔一四〕、游氏〔一五〕、賈氏〔一六〕、狐氏〔一七〕、羊舌氏、〔一八〕季夙氏〔一九〕、籍氏，及襄公之孫孫黶〔二０〕，皆晉姬姓也。

　　〔一〕廣韻二十陌「隙」字注云：「隙姓，俗從

。」氏族略三云：「晉大夫]文子食邑於]，以邑為氏。」按隙文子即晉語隙叔虎，韋昭註：「隙芮之父隙豹也。」

　　〔二〕按僖十年左傳：『

鄭言於秦伯曰：「呂甥、隙稱、冀芮實為不從。」』三人疑皆同族。呂甥，十五年傳稱瑕呂貽甥，又稱陰貽甥。陰、呂皆邑名。班，別也。

　　〔三〕成二年左傳疏引世本云：「隙豹生冀芮，芮生缺。」按僖十年左傳隙芮亦稱冀芮。卅三年傳云：「臼季使，過冀，見冀缺耨。」又云：「以一命命隙缺為卿，復與之冀。」杜註：「還其父故邑。」○鐸按：晉語五：「冀缺薅」，韋註：「隙成子也。」　　〔四〕「呂」當作「]」。]錡號駒伯，見成十七年左傳。呂錡見成十六年，即宣十二年魏錡，世族譜云：「魏錡，魏犨子，為呂氏。」

　　〔五〕並見成十七年左傳。　　〔六〕昭三年左傳杜注云：「隙稱，晉大夫，始受州。」州氏蓋以邑為氏者。元和姓纂引風俗通云：「晉州綽，其先食采於州，因氏焉。」按州綽見襄十八年左傳。

　　〔七〕襄廿一年左傳祁大夫，杜註：「祁奚也。食邑於祁，因以為氏。」氏族略三云：「晉獻侯四世孫。」　　〔八〕成十五年左傳。○鐸按：賢難篇：「伯宗之以死。」

　　〔九〕「又」字舊在「楚」上。

　　〔一０〕昭廿七年左傳。○鐸按：明闇篇：「]宛得眾，而子常殺之。」亦見賢難篇。

　　〔一一〕定四年左傳云：「楚之殺隙宛也，伯氏之族出。伯州犁之孫嚭為吳太宰，以謀楚。」史記楚世家以嚭為宛之宗姓伯氏子。伍子胥傳集解引徐廣云：「伯州犁者，晉伯宗之子也。伯州犁之子曰隙宛，隙宛之子曰伯嚭。宛亦姓伯，又別氏隙。」蓋即本此書。然此書之意，本謂州犁奔楚後，其子又遇禍出奔。兩言其子，文意相貫，並未嘗以嚭為宛子也。唯傳云：「伯州犁之孫嚭」，此稱「其子」殊誤，而高誘注呂氏春秋當染篇、重言篇，韋昭注越語，並云：「嚭，州犁之子」，則古有此說矣。

　　〔一二〕史記吳世家云：「越王滅吳，誅太宰嚭，以為不忠。」

　　〔一三〕桓二年左傳。

　　〔一四〕按莊廿三年左傳云：『晉桓、莊之族偪，獻公患之。士蒍曰：「去富子，則群公子可謀己。」』杜註：「富子，二族之富強者。」此以「富」為氏非也。○洪亮吉春秋左傳詁云：「尋繹上下文義，疑富子為群公子之一。杜以富強解之，恐誤。」○鐸按：洪氏雖規杜，固未嘗以「富」為氏，乃秦氏輯補世本既據此文及杜注出富氏，又引廣韻十五灰「槐」字注「晉大夫富槐之後」以證之。然廣韻本說槐氏，不謂「富」為氏。考富氏為周室世卿，見本篇下文，氏族略亦謂「富為周大夫富辰之後」，秦氏不檢，而又援據失實，其誣甚矣！

　　〔一五〕莊廿四年左傳云：「晉士蒍又與群公子謀，使殺游氏之二子。」杜註：「游氏二子亦桓、莊之族。」

　　〔一六〕晉語云：「賈佗公族也」，韋昭註：「賈佗，狐偃之子射姑太師賈季也。食邑於賈。」古今姓氏書辨證云：「晉唐叔虞少子公明，周康王封之於賈為附庸，謂之賈伯。曲沃武公取晉並賈，因以其子孫為大夫。」　　〔一七〕晉語云：「狐氏出自唐叔。」

　　〔一八〕昭三年左傳：『叔向曰：「肸之宗十一族，惟羊舌氏在而已。」』疏引世族譜云：「羊舌，其所食邑名。」

　　〔一九〕昭五年左傳疏云：「世本，叔向兄弟有季夙。」元和姓纂引此書，以季夙氏為晉靖公孫季夙之後，誤。○鐸按：鄭樵以下諸家並沿誤。

　　〔二０〕昭十五年左傳云：「孫伯黶司晉之典籍，以為大政，故曰籍氏。」

　　晉穆侯生桓叔，桓叔生韓萬，傅晉大夫〔一〕，十世而為韓武侯，五世為韓惠王，五世而亡國〔二〕。襄王之

孫信，俗人謂之韓信都〔三〕。高祖以信為韓王孫，以信為韓王，後徙王代，為匈奴所攻，自降之〔四〕。漢遣柴將軍擊之，斬信於參合，信妻子亡入匈奴中。至景帝〔五〕，信子頹當及孫赤〔六〕來降，漢封頹當為弓高侯，赤為襄城侯。及韓嫣，武帝時為侍中，貴幸無比。案道侯韓說，前將軍韓曾〔七〕，皆顯於漢〔八〕。子孫各隨時帝分陽陵、茂陵、杜陵〔九〕。及漢陽、金城諸韓，皆其後也。信子孫餘留匈奴中〔一０〕者，亦常在權寵，為貴臣。及留侯張良，韓公族姬姓也。秦始皇滅韓，良弟死不葬，良〔一一〕散家貲千萬，為韓報讎，擊始皇於博浪沙中，誤椎副車。秦索賊急，良乃變姓為張〔一二〕，匿於下邳，遇神人黃石公，遺之兵法。及沛公之起也，良往屬焉。沛公使與韓信略定韓地，立橫陽君城〔一三〕為韓王，而拜良為韓信都〔一四〕。信都者〔一五〕，司徒也。俗前〔一六〕音不正，曰信都，或曰申徒〔一七〕，或勝屠〔一八〕，然其本共一司徒耳。後作傳者不知「信都」何因，強妄生意，以為此乃代王為信都也。凡桓叔之後，有韓氏、言氏〔一九〕、嬰氏〔二０〕、禍余氏〔二一〕、公族氏〔二二〕、張氏，此皆韓後姬姓也。昔周宣王亦有韓侯，其國也〔二三〕近燕，故詩云：「普彼韓城，燕師所完〔二四〕。」其後韓西亦姓韓，為魏滿所伐，遷居海中〔二五〕。

　　〔一〕史記韓世家索隱云：「系本及左傳舊說，皆謂韓萬是曲沃桓叔之子。」晉語韋昭註：「桓叔生子萬，受韓以為大夫，是為韓萬。」「傅」疑「仕」，上云：「趙夙仕晉卿大夫」，是其證。

　　〔二〕武侯，韓世家作武子，自武子至宣惠王凡八世。漢書地理志云：「韓自武子後，七世稱侯，六世稱王，五世而為秦所滅。」○鐸按：自武子至惠王凡八世，與六國表合，漢志「七世稱侯」誤。　　〔三〕史記韓王信傳集解引徐廣曰：「一雲信都。」索隱以為出楚漢春秋。

　　〔四〕王先生云：『「自」字疑衍，或「信」字之誤。』○鐸按：「自」疑「因」，「因」俗作「●」，故誤。

　　〔五〕降漢在孝文十四年，非景帝時。　　〔六〕「赤」傳作「嬰」。

　　〔七〕「曾」舊作「魯」。

　　〔八〕見史記、漢書。　　〔九〕謂隨所事帝徙居其陵。

　　〔一０〕「軍氏」至此，舊錯入後「軒氏」下。宋本蓋已如此，故後紀十所載衛、鄭公族往往淆亂。

　　〔一一〕「良」疑衍。　　〔一二〕孫侍御云：『「張」當作「長」。張良易姓為長，見高士傳。』繼培按：作「張」是也。史記留侯世家索隱云：「王符、皇甫謐並以良為韓之公族姬姓也。秦索賊急，乃改姓名，而韓先有張去疾及張譴，恐非良之先代也。」是潛夫本作「張」矣。

　　〔一三〕「城」路史發揮五、羅璧識遺並引作「成」，與史合。

　　〔一四〕見史記留侯世家。按世家：「項梁使良求韓成，立以為韓王，以良為韓申徒，與韓王將千餘人西略韓地。」韓王信傳云：「張良以韓司徒降下韓故地，得信以為韓將。」此雲「沛公使與韓信略地」，又以其事在拜司徒前，並誤。「信都」漢書功臣表又作「申都」，顏師古曰：『楚漢春秋作「信都」。』

　　〔一五〕舊不重「信都」，據路史識遺補。

　　〔一六〕「前」疑「閒」。禮記檀弓：「馬鬣封之謂也」，鄭註：「俗閒名。」王制：「東方曰寄，南方曰象，西方曰狄鞮，北方曰譯。」鄭註：「皆俗閒之名。」亦見論衡訂鬼篇。

　　〔一七〕「申」舊作「司」。元和姓纂引風俗通云：「申徒本申屠氏，隨音改為申徒。」○鐸按：此猶齊人以「司田」為「申田」。管子小匡篇：「盡地之利，臣不如寧戚，請立為大司田。」立政篇：「相高下，視肥磽，使五穀桑麻皆安其處，申田之事也。」晏子春秋諫上篇：「為田野之不辟，倉庫之不實，則申田存焉。」申、司音不相近，故曰「不正」。

　　〔一八〕史記酷吏傳：「周陽由為河東尉時，與其守勝屠公爭權，相告言罪。」索隱引風俗通云：「勝屠即申屠也。」　　〔一九〕「韓氏、言氏」當作韓言氏。元和姓纂引世本云：「晉韓厥生無忌，無忌生襄，襄生魯為韓言氏。」氏族略五「魯」作「子魚」。按無忌、襄並見左傳。

　　〔二０〕「嬰氏」當作韓嬰氏。元和姓纂云：「晉韓宣子玄孫韓嬰為韓嬰氏。」

　　〔二一〕元和姓纂、氏族略四並引作「褐余氏」。按當作「褐氏、余氏」，即韓褐氏、韓余氏。廣韻九魚「余」字注云：「晉卿韓宣子之後，有名餘子者，奔於齊，號韓余氏。」古今姓氏書辨證云：『韓余，世本：「韓宣子子余之後氏焉。」』又云：『韓褐，英賢傳曰：「韓厥後。」』韓褐、韓余，此稱褐氏、余氏，亦猶韓言、韓嬰之不言「韓」也。宣二年左傳晉有餘子之官，韓氏蓋嘗有為此官者。廣韻：「名餘子」，「名」當是「為」。世本「子余」，亦「餘子」之誤。氏族略引世本正作「餘子」。說宛修文篇有韓褐子。○鐸按：姓纂十三曷、氏族略四「褐余氏」即據此書誤本。

　　〔二二〕宣二年左傳云：「晉成公即位，乃宦卿之嫡子而為之田，以為公族。」成十八年傳云：「韓無忌為公族大夫。」襄七年傳云：「晉侯謂韓無忌仁，使掌公族大夫。」十六年傳云：「韓襄為公族大夫」，杜註：「無忌子。」公族氏蓋公族大夫之後也。○鐸按：秦氏亦謂公族氏蓋無忌後。

　　〔二三〕「也」疑當作「地」。

　　〔二四〕韓奕。「普」今作「溥」。鄭箋：「燕，安也。大矣彼韓國之城！乃古平安時眾民之所築完。」釋文云：「王肅、孫毓並雲此燕國。」○鐸按：詩韓奕之梁山、韓城乃燕地之梁山、韓城，在今河北固安縣，非今陝西之梁山、韓城。顧炎武日知錄卷三、江永春秋地理考實卷二並據此文及水經聖水注、

水注辨之，經義述聞卷廿五王引之說同。說詩者習知陝西有古韓國，乃以之當燕地之韓侯城，皆未考地理故也。

　　〔二五〕按韓西蓋即朝鮮。「朝」誤為「韓」；「西」即「鮮」之轉，故尚書大傳以「西方」為「鮮方」。史記朝鮮傳云：「朝鮮王滿者，故燕人也。自始全燕時，嘗略屬真番、朝鮮。」索隱云：「按漢書，滿姓衛，擊破朝鮮王而自王之。」　　畢公高與周同姓，封於畢，因為氏〔一〕。周公之薨也，高繼職焉〔二〕。其後子孫失守，為庶世〔三〕。及畢萬佐晉獻公，十六年使趙夙御戎，畢萬為右，以滅耿滅魏封萬〔四〕，今之河北縣是也。〔五〕魏顆又氏令狐〔六〕。自萬後九世為魏文侯〔七〕。文侯孫罃為魏惠王，五世而亡〔八〕。畢陽之孫豫讓，事智伯，智伯國士待之，豫讓亦以見知之恩報智伯，天下紀其義〔九〕。魏氏〔一０〕、令狐氏、不雨氏、葉大夫氏、伯夏氏、魏強氏〔一一〕、豫氏，皆畢氏，本姬姓也。

　　〔一〕史記魏世家。○鐸按：僖廿四年左傳：「管、蔡、郕、霍、魯、衛、毛、聃、郜、雍、曹、滕、畢、原、酆、郇，文之昭也。」御覽六百十八引穎容云：「史記不識畢公文王之子，而言與周同姓。」

　　〔二〕書康王之誥：「畢公率東方諸侯」，疏引王肅云：「畢公代周公為東伯，故率東方諸侯。」

　　〔三〕「庶世」魏世家作「庶人」。

　　〔四〕以上本魏世家。世家云：「趙夙為御，畢萬為右，以伐霍、耿、魏，滅之。以耿封趙夙，以魏封畢萬。」此文有脫誤。閔元年左傳云：「滅耿，滅霍，滅魏，賜趙夙耿，賜畢萬魏。」

　　〔五〕漢書地理志：「河東郡河北，詩魏國，晉獻公滅之，以封大夫畢萬。」　　〔六〕晉語令狐文子，韋昭註：「魏顆之子魏頡也。」襄三年左傳疏云：「世族譜，魏顆、魏絳俱是魏犨之子，顆別為令狐氏，絳為魏氏。」唐書宰相世系表云：「顆以獲秦將杜回功封令狐，生文子頡，因以為氏。」

　　〔七〕禮記樂記疏引世本云：「萬生芒，芒生季，季生武仲州，州生莊子絳，絳生獻子荼，荼生簡子取，取生襄子多，多生桓子駒，駒生文侯。」○鐸按：史記索隱引世本作「畢萬生芒季，芒季生武仲州」。此雲「自萬後九世為魏文侯」，與樂記疏所引世本合。秦嘉謨輯補世本取索隱，張澍世本●集補註取樂記疏，而謂芒、季為二人恐誤。果如其說，則此文當刪「後」字，殆不然矣。

　　〔八〕漢書地理志云：「自畢萬後十世稱侯，至孫稱王，七世為秦所滅。」按魏世家自惠王至王假被虜凡七世。○鐸按：六國表同。此雲「五世而亡」，蓋獨數襄、哀、昭、安釐、景愍五王耳。若並惠王、王假計之，則為七世。　　〔九〕趙策。　　〔一０〕史記魏世家云：「從其國名為魏氏。」

　　〔一一〕元和姓纂云：「魏武子支孫莊子快生強，為魏強氏。」

　　周厲王之子友封於鄭〔一〕。鄭恭叔之後〔二〕，為公文氏〔三〕。軒氏〔四〕、駟氏〔五〕、豐氏〔六〕、游氏〔七〕、國氏〔八〕、然氏〔九〕、孔氏〔一０〕、羽氏〔一一〕、良氏〔一二〕、大季氏〔一三〕。十族之祖，穆公之子也，各以字為姓〔一四〕。及伯有氏〔一五〕、馬師氏〔一六〕、褚師氏〔一七〕，皆鄭姬姓也。

　　〔一〕史記鄭世家。　　〔二〕隱元年左傳共叔段，杜註：「段出奔共，故曰共叔，猶晉侯在鄂，謂之鄂侯。」疏云：「賈、服以共為謚。」此作恭叔，義與賈、服同。○鐸按：春秋經、傳之「共」，釋文及他書引多作「恭」，李富孫春秋左傳異文釋嘗舉九事證之。詩韓奕箋：『古之「恭」字或作「共」，是作「共」者借字也。至疏駁賈、服說，謂「作亂而出，非有其德可稱；餬口四方，無人與之為謚」，則洪氏王左詁已議其非矣。　　〔三〕「文」當作「父」。莊十六年左傳公父定叔，杜註：「共叔段之孫。」０鐸按：父、文兩形相似，又涉上衛姬姓公文氏而誤。

　　〔四〕左傳鄭公子喜子罕，其後為罕氏。「軒」與「罕」通，昭元年左傳罕虎，公羊傳作軒虎。○鐸按：廣韻二十三旱「罕」字注云：「左傳鄭有罕氏，出自穆公，以王父字為氏。」子罕見成十四年左氏經、傳。

　　〔五〕左傳鄭穆公子騑子駟，其後為駟氏。○鐸按：子駟骯見襄八年左傳。

　　〔六〕舊脫「氏」字。左傳鄭穆公子子豐，其後為豐氏。世族譜云：「子豐，公子平。」　　〔七〕「游」舊作「將」。左傳鄭穆公子偃子游，其後為游氏。○鐸按：子游，公子偃。見成六年左傳杜注。　　〔八〕左傳鄭穆公子發子國，其後為國氏。○鐸按：公子發見襄九年左傳。姓纂二十五德云：「發生僑，字子產，生參，以王父字為氏。」

　　〔九〕左傳鄭穆公子子然，其後為然氏。昭四年有然丹。○鐸按：杜註：「然丹，鄭穆公孫。」

　　〔一０〕左傳鄭穆公子嘉子孔，其後為孔氏。○鐸按：襄九年。

　　〔一一〕左傳鄭穆公子子羽，其後為羽氏。襄卅年有羽頡。世族譜云：「子羽，名翬。」○鐸按：公孫揮，字子羽，見襄廿四年左傳。

　　〔一二〕左傳鄭穆公子去疾子良，其後為良氏。○鐸按：宣四年傳杜註：「子良，穆公庶子。」

　　〔一三〕元和姓纂引世本云：「鄭穆公生大季子孔志父之後。」按襄十九年左傳士子孔，杜註：「子良父。」世族譜志父作公子志，以大季為子良名，與世本異。

　　〔一四〕○鐸按：自軒氏至大季氏凡十族，皆穆公子之後，惟大季似非字。

　　〔一五〕襄廿九年左傳：「鄭大夫盟於伯有氏。」亦見卅年傳。伯有即子良孫良霄字。

　　〔一六〕昭七年左傳云：「馬師氏與子皮氏有惡」，杜註：「馬師氏，公孫鉏之子罕朔也。」襄三十年，馬師頡出奔，公孫鉏代之為馬師，與子皮俱同一族。

　　〔一七〕昭二年左傳：「鄭公孫黑請以子印為褚師」，杜註：「褚師，市官。」

　　太伯君吳，端垂衣裳〔一〕，以治周禮。仲雍嗣立，斷髮文身，

以為飾〔二〕。武王克殷，分封其後於吳，令大賜北吳〔三〕。季札居延州來，故氏延陵季子〔四〕。闔閭之弟夫概王奔楚堂溪，因以為氏〔五〕。此皆姬姓也。

　　〔一〕王先生云：『「垂」疑「委」。』○鐸按：當從哀七年左傳作「端委」。

　　〔二〕哀七年左傳。「

」今作「臝」。○鐸按：洪氏左詁云：『

　　釋文：「臝又作

」，蓋本此。』　　〔三〕漢書地理志云：「太伯卒，仲雍立，至曾孫周章，而武王克殷，因而封之。又封周章弟中於河北，是謂北吳，後世謂之虞。」

　　〔四〕史記吳世家云：「季札封於延陵，故號曰延陵季子。」禮記檀弓：「延陵季子適齊」，鄭註：「季子讓國居延陵，因號焉。春秋傳謂延陵延州來。」昭廿七年左傳：「吳子使延州來季子聘於上國」，杜註：「季子本封延陵，後復封州來，故曰延州來。」按此以延陵即延州來，與鄭說同。

　　〔五〕定五年左傳。○鐸按：廣韻作棠溪氏，堂、棠同。

　　鄭大夫有馮簡子〔一〕。後韓有馮亭，為上黨守，嫁禍於趙，以致長平之變〔二〕。秦有將軍馮劫，與李斯俱誅〔三〕。漢興〔四〕，有馮唐，與文帝論將帥〔五〕。後有馮奉世，上黨人也，位至將軍，女為元帝昭儀，因家於京師〔六〕。其孫衍〔七〕，字敬通，篤學重義，諸儒號之曰「德行雍雍馮敬通」，著書數十篇，孝章皇帝愛重其文〔八〕。

　　〔一〕襄卅一年左傳。

　　〔二〕史記趙世家。

　　〔三〕史記秦始皇紀。　　〔四〕「漢興」二字舊脫，據漢書馮奉世傳補。此言馮氏，俱本奉世傳。

　　〔五〕史記。

　　〔六〕漢書。

　　〔七〕當雲「曾孫」。

　　〔八〕後漢書。按傳云：『子豹，字仲文，長好儒學，鄉里為之語曰：「道德彬彬馮仲文。」』而不載敬通之號。

　　晉大夫郇息事獻公〔一〕，後世將中軍，故氏中行〔二〕，食采於智〔三〕。智果諫智伯而不見聽，乃別族於太史為輔氏〔四〕。　　〔一〕左傳「郇」作「荀」。廣韻十八諄「荀」字注云：『荀姓本姓郇，後去「邑」為「荀」。』

　　〔二〕文十三年左傳中行桓子，杜註：「荀林父也。僖二十八年始將中行，故以為氏。」史記趙世家索隱引世本云：「晉大夫逝敖生桓伯林父。」

　　〔三〕下當雲「故氏智」。宣十二年左傳知莊子，杜註：「莊子，荀首。」「智」與「知」同。趙世家索隱引世本云：「逝敖生莊子首。」

　　〔四〕晉語。　　晉大夫孫伯黶實司典籍，故姓籍氏。辛有二子董之，故氏董氏。〔一〕

　　〔一〕昭十五年左傳。○鐸按：杜注云：「辛有，周人也。其二子適晉為大史，籍黶與之共董督晉典，因為董氏。」

　　詩頌宣王，始有「張仲孝友」〔一〕，至春秋時，宋有張白蔑矣〔二〕。惟晉張侯〔三〕、張老〔四〕，實為大家。張孟談相趙襄子以滅智伯，遂逃功賞，耕於●山〔五〕。後魏有張儀、張丑〔六〕。至漢，張姓滋多。常山王張耳，梁人。丞相張蒼，陽武人也〔七〕。東陽侯張相如〔八〕。御史大夫張湯〔九〕，增定律令，以防奸惡，有利於民，又好薦賢達士，故受福佑〔一０〕。子安世〔一一〕為車騎將軍，封富平侯，敦仁儉約，矜遂權〔一二〕而好陰德〔一三〕，是以子孫昌熾，世有賢胤，更封武始，遭王莽亂，享國不絕〔一四〕，家凡四公，世著忠孝行義〔一五〕。前有丞相張禹〔一六〕，御史大夫張忠〔一七〕；後有太尉張酺，汝南人，太傅張禹，趙國人〔一八〕。司邑閭裡〔一九〕，無不有張者。河東解邑有張城，有西張城〔二０〕，豈晉張之祖所出邪？

　　〔一〕六月。

　　〔二〕「白」當作「

」，張

見昭廿一年左傳。史記建元以來王子侯表距陽侯劉白，漢表作「

」，誤與此同。「蔑」字衍，與下行「滅」字相併而誤。　　〔三〕成二年左傳。即解張。　　〔四〕成十八年左傳。

　　〔五〕趙策「●山」作「負親之邱」。○鐸按：「●」疑當作「負」，負山即負丘。爾雅釋丘：「丘背有丘為負丘」，是此丘所由得名也。趙策一作「負親之邱」，「親之」二字蓋涉下文「韓、魏、齊、燕負親以謀趙」而衍。（「負親」亦見趙策三，黃丕烈戰國策札記卷中引吳正傳云：『恐「燕」下「負親」字衍。』非也。）

　　〔六〕魏策。

　　〔七〕並見史記。

　　〔八〕史記文帝紀十四年。

　　〔九〕漢書張湯傳贊云：「馮商稱張湯之先與留侯同祖，而司馬遷不言，故闕焉。」

　　〔一０〕「佑」疑「祜」。詩信南山、桑扈、下武並云：「受天之祜」，鄭箋：「祜，福也。」漢書揚雄傳長楊賦云：「受神人之福祜。」○鐸按：長楊賦「祜」與●、舞、胥、雅為韻，或作「佑」，非。然楚辭天問：「驚女採薇鹿何佑？」與「喜」為韻，則非「祜」之誤。王逸註：「佑，福也。」是「福祜」亦可言「福佑」，非必字誤。漢書王嘉傳：「宜思正萬事，順天人之心，以求福佑。」尤其明證矣。

　　〔一一〕漢書附湯傳。

　　〔一二〕「矜遂權」當作「務遠權」，漢書稱其「欲匿名蹟，遠權勢」。按史記貨殖傳：「微重而矜節」，徐廣曰：『「矜」一作「務」。』此務、矜相涉之證。○鐸按：傳封侯在前，為車騎將軍在後，此文兩句當互轉。

　　〔一三〕按漢書張湯傳贊云：「湯雖酷烈，及身蒙咎，其推賢揚善，固宜有後；安世履道，滿而不溢；賀之陰德，亦有助雲。」賀，安世兄也。陰德，謂賀為掖庭令時，視養宣帝有恩。此以「好陰德」屬安世，蓋誤。○鐸按：安世傳稱其隱人過失，即所謂陰德也。

　　〔一四〕按漢書：「安世五世孫純嗣侯，恭儉自修，王莽時不失爵，建武中，更封富平之別鄉為武始侯。」此敘封武始於王莽前，誤也。

　　〔一五〕湯為御史大夫，安世為大司馬；純為大司空，純子奮亦為司空，見後漢書純傳。

　　〔一六〕漢書。

　　〔一七〕漢書成帝紀陽朔二年。　　〔一八〕並見後漢書。前、後，謂東、西京也。

　　〔一九〕司邑，謂司隸所部邑。

　　〔二０〕漢書曹參傳云：「別與韓信東攻魏將孫東張」，蘇林註：「東張屬河東。」水經涑水篇：「又南過解縣東，又西南注於張陽池。」注云：「又西南徑張陽城。竹書紀年齊師逐鄭太子齒奔張城南鄭者也，漢書之所謂東張矣。」

　　偃姓舒庸、舒鳩、舒龍、舒共、止龍、酈、淫、參、會、六、院、●、高國〔一〕，慶姓樊、尹、駱，曼姓鄧、優〔二〕，歸姓胡、有、何〔三〕，葴姓滑、齊〔四〕，掎姓棲、疏〔五〕，御姓署、番、湯，嵬姓饒、攘、剎〔六〕，隗姓赤狄〔七〕、姮姓白狄〔八〕，此皆大吉之姓〔九〕。

　　〔一〕「偃姓舒庸、舒鳩、舒龍、舒共」舊作「優姓舒唐、鳩、舒龍、舒其」，據後紀七注引改。文出世本，見文十二年左傳疏。後紀「止」下無「龍」字。按「止龍」當為「舒鮑」，左傳疏引世本有舒鮑，此下列鮑姓在酈上可證。「共」世本作「龔」，又別有舒蓼，「參」疑即「蓼」之誤。「淫」後紀作「謠」，按當為「繇」，後漢書郅惲傳有西部督郵繇延，章懷註：「繇姓，咎繇之後。」「院」後紀作「阮」，當為「皖」，漢書地理志廬江郡皖縣在舒與龍舒之後，國名紀二引地記：「皖，偃姓，皋陶後。」「白」與「」偏旁形近之誤。「高」當為「鬲」，即漢志平原郡之鬲，國名紀引郡國縣道記云：「古鬲國，偃姓，皋陶後。漢為縣。」亦見國名紀六。「●」後紀作「棐」，王侍郎云：『疑是「裴」。』廣韻十五灰「裴」字注云：「裴姓，伯益之後，封於●鄉，因以為氏。後徙封解邑，乃去邑從衣。」○鐸按：「蓼」誤作「參」，秦嘉謨說同。其上當據世本六舒補「舒」字，而移至「酈」上。「●」程本作「築」，秦氏據僖十七年春秋「齊人、徐人伐英氏」，及史記陳杞世家「皋陶之後，或封英、六」，謂「築」當為「英」。考英即今湖北英山，六即今安徽六安，壤地相接；若伯益乃嬴姓，而解邑在今山西，去偃姓諸國彌遠，則知王說謬而秦說是矣。今輒正其文如下：「偃姓舒庸、舒鳩、舒龍、舒共、舒鮑、舒蓼、酈、繇、會、六、皖、英、高國。」言此十三國皆偃姓也。（王紹蘭說又有補證，見所為本書序中，徒勞無益，故不引。）

　　〔二〕「曼」舊作「嫚」。桓七年左傳疏引世本云：「鄧為曼姓。」九年傳：「鄧南鄙鄾人。」此作「優」當誤。○鐸按：秦氏據晉語四改「慶」為「滕」，當是。

　　〔三〕國名紀六云：『世本：「鬍子國，歸姓。」』又云：『「有」本一作「洧」。』○鐸按：襄卅一年左傳：「立胡女敬歸之子子野」，杜註：「胡，歸姓之國。」

　　〔四〕後紀五、國名紀一，「葴」作「箴」，「齊」作「濟」。

　　〔五〕「掎」後紀十四寒浞傳注、國名紀六作「猗」。按上雲「黃帝之子」有葴氏、拘氏，此在葴姓下，疑「掎」即「拘」之誤。

　　〔六〕「剎」舊作「殺」，據前紀三、國名紀六改。國名紀「剎」一作「利」。○鐸按：「嬛姓饒、穰、谷」，秦氏據路史、左傳訂如此。

　　〔七〕周語：『富辰曰：「狄，隗姓也。」』韋昭註：「隗姓，赤狄也。」

　　〔八〕昭十二年穀梁傳范寧註：「鮮虞，姬姓白狄也。」疏云：「世本文。」此「姮」字疑「姬」之誤。○秦氏據程本作「隉」，以為即晉語黃帝後十二姓之酉。○鐸按：下文「短即犬戎氏」，「短」與「隉」形不相近，無緣致誤。秦說失之。　　〔九〕孫侍御云：『「大吉」疑「太古」。』　　齊有鮑叔，世為卿大夫〔一〕。晉有鮑癸〔二〕。漢有鮑宣，累世忠直，漢名臣〔三〕。漢酈生為使者，弟商為將軍〔四〕，今高陽諸酈為著姓。昔仲山甫亦姓樊，謚穆仲〔五〕，封於南陽。南陽者，在今河內〔六〕。後有樊傾子〔七〕。曼姓封於鄧，後因〔八〕氏焉。南陽鄧縣上蔡北有古鄧城，新蔡北有古鄧城〔九〕。春秋時，楚文王滅鄧〔一０〕。至漢有鄧通〔一一〕、鄧廣〔一二〕。後漢新野鄧〔一三〕禹，以佐命元功封高密侯〔一四〕。孫太后□〔一五〕性慈仁嚴明，約敕諸家莫得權，京師清淨，若無貴戚；勤思憂民，晝夜不怠。是以遭羌兵叛，大水飢匱〔一六〕，而能復之，整平豐穰〔一七〕。太后崩後，群奸相參，競加譖潤〔一八〕，破壞鄧氏，天下痛之〔一九〕。魯昭公母家姓歸氏〔二０〕。漢有隗囂季孟〔二一〕。短即犬戎氏，其先本出黃帝〔二二〕。

　　〔一〕見左傳。按齊語韋昭注云：「鮑叔，姒姓之後。」

　　〔二〕宣十二年左傳。　　〔三〕宣見漢書。宣子永，永子昱，見後漢書。「漢名臣」上當脫「為」字。○鐸按：此三鮑並承上文言之，則偃姓十三國當有舒鮑明矣。

　　〔四〕史記酈食其傳。　　〔五〕見周語。按後漢書樊宏傳云：「其先周仲山甫封於樊，因為氏焉。」

　　〔六〕續漢書郡國志：「河內郡修武，故南陽，秦始皇更名。有南陽城、陽樊，攢茅田。」劉昭注引服虔曰：「樊，仲山之所居，故曰陽樊。」

　　〔七〕昭廿二年左傳「傾」作「頃」。

　　〔八〕「因」舊作「田」。

　　〔九〕按漢書地理志：「南陽郡鄧」，註：「故國。」「汝南郡上蔡」，註：「故蔡國。」「新蔡」，註：「蔡平侯自蔡徙此。」春秋桓二年：「蔡侯、鄭伯會於鄧」，杜註：「潁川召陵縣西南有鄧城。」疏云：「賈、服以鄧為國，言蔡、鄭會於鄧之國都。釋例以此潁川鄧城為蔡地，以鄧是小國，去蔡路遠，蔡、鄭不宜遠會其都。」昭十三年左傳：「蔡公召二子而盟於鄧」，杜注亦云：「潁川召陵縣西南有鄧城。」召陵，漢屬汝南，杜雲潁川，據當時言之。按漢志及左傳注，鄧縣是鄧國，其上蔡、新蔡之鄧城，即在召陵西南者，乃蔡地。此合二地為一，蓋誤。○鐸按：此疏謬駁賈、服，沈欽韓已辯之，詳左傳地名補註一。

　　〔一０〕莊六年左傳。○鐸按：史記楚世家：「文王十二年，伐鄧，滅之。」楚文王十二年，即魯莊公十六年，故此傳云：「十六年，楚復伐鄧，滅之。」

　　〔一一〕史記佞幸傳。○鐸按：鄧通事見遏利篇、賢難篇。

　　〔一二〕「廣」下脫「漢」字。鄧廣漢，霍光女婿，見漢書霍光傳及宣帝紀地節四年。○鐸按：此當作「至漢有鄧通、鄧廣漢。後新野鄧禹」，「漢後」二字誤倒耳。汪以為脫「漢」字，非。

　　〔一三〕「鄧」舊脫。　　〔一四〕後漢書。

　　〔一五〕空圍程本作「天」。

　　〔一六〕「匱」舊作「饋」。

　　〔一七〕後漢書和熹鄧皇后紀。

　　〔一八〕論語云：「侵潤之譖。」

　　〔一九〕續漢書五行志雲「安帝不能明察，信宮人及阿母聖等讒言，破壞鄧太后家。」事詳後漢書鄧

傳。

　　〔二０〕襄卅一年左傳。　　〔二一〕後漢書。

　　〔二二〕「短」當為「姮」。上雲「姮姓白狄」是也。山海經大荒北經云：「黃帝生苗龍，苗龍生融吾，融吾生弄明，弄明生白犬。白犬有牝牡，是為犬戎。」　　及徐氏、蕭氏、索氏、長勺氏、陶氏、繁氏、騎氏、飢氏、樊氏、荼氏，皆殷氏舊姓也〔一〕。漢興，相國蕭何封酇侯，本沛人〔二〕，今長陵蕭其後也。前將軍蕭望之，東海、杜陵蕭其後也〔三〕。御史大夫有繁延壽，南郡襄陽人也〔四〕，杜陵、新豐繁其後也。

　　〔一〕定四年左傳「騎」作「錡」，「荼」作「終葵」，又有條氏、尾勺氏、施氏。「殷氏」傳作「殷民」。按續漢書五行志注載杜林疏亦作「殷氏」。漢書高惠高後文功臣表序：『杜業云：「湯法三聖，殷氏太平。」』○鐸按：洪氏左詁、沈欽韓春秋左傳異文釋並以荼氏當施氏，沈云：『荼，古讀「舒」，與「施」音相邇。』

　　〔二〕漢書。按廣韻三蕭「蕭」字注引風俗通云：「宋樂叔以討南宮萬立御說之功，受封於蕭，例附庸之國。漢相國蕭何即其後氏也。」

　　〔三〕漢書蕭望之傳云：「東海蘭陵人，徙杜陵。」廣韻「蕭」字注云：「本自宋支子，食采於蕭，後因為氏。漢侍中蕭彪始居蘭陵，彪玄孫望之居杜陵，望之孫紹復還蘭陵。」

　　〔四〕「郡」舊作「陵」。漢書百官公卿表：「初元三年，丞相司直南郡李延壽子惠為執金吾，建昭二年為衛尉，三年為御史大夫。一姓繁。」按馮奉世後野王傳作李，谷永、陳湯、蕭望之傳作繁。

　　周氏、邵氏、畢氏、榮氏、單氏、尹氏、鎦氏、富氏、鞏氏、萇氏〔一〕，此皆周室之世公卿家也。周、召者，周公、召公之庶子，食二公之采，以為王吏，故世有周公、召公不絕也〔二〕。尹者，本官名也〔三〕，若宋有太師〔四〕，楚有令尹、左尹矣〔五〕。尹吉甫相宣王者大功績〔六〕，詩云，「尹氏太師，維周之底」，也〔七〕。單穆公、襄公、頃〔八〕公、靖公，世有明德，次聖之才〔九〕，故叔向美之以後必繁昌〔一０〕。

　　〔一〕並見左傳。「鎦」舊作「錙」。按「鎦」與「劉」同，宣十年：「天王使王季子來聘」，傳稱劉康公，杜註：「王季子，其後食采於劉。」襄十五年公羊傳云：「劉夏者何？天子之大夫也。劉者何？邑也。其稱劉何？以邑氏也。」

　　〔二〕鄭康成詩譜云：「文王受命，作邑於豐，乃分岐邦周、召之地，為周公旦、召公奭之采地。周公封魯，死謚曰文公，召公封燕，死謚曰康公，元子世之，其次子亦世守采地，在王官，春秋時周公、召公是也。」詩疏云：『平王以西都賜秦，則春秋時周公、召公別於東都受采，存本週、召之名也，非復岐、周之地。晉書地道記云：「河東郡垣縣有召亭。」周則未聞。』按隱六年左傳周桓公，杜註：「周，采地。扶風雍縣東北有周城。」僖廿四年傳召穆公，杜註：「召，采地。扶風雍縣東南有召亭。」水經注渭水篇云：『雍水又東徑召亭南，亭故召公之采邑也。京相璠曰：「亭在周城南五十里。」』此西都時周、召采邑之可考者也。「王吏」舊作「主吏」，據程本改。昭卅年左傳：「王吏不討。」周語：「其貴國之賓至，則以班加一等，益虔；至於王吏，則皆官正蒞事。」皆「王吏」之證。　　〔三〕毛詩崧高序鄭箋：「尹吉甫，周之卿士也。尹，官氏。」元和姓纂引風俗通云：「師、尹、三公，官也。以官為姓。」

　　〔四〕「師」當作「宰」。左傳宋有太宰，無太師。○鐸按：宋太宰，韓非子說林下篇、內儲說上、下篇並有之。

　　〔五〕並見左傳。

　　〔六〕「者」疑當作「著」，或「有」字之誤。○鐸按：作「著」是也。

　　〔七〕節南山。「底」今作「氐」。○鐸按：此蓋魯詩。氐、底古通，毛詩用借字。

　　〔八〕「頃」舊作「頎」。○鐸按：「頃」誤作「頎」，猶班祿篇「頎甫」訛為「傾甫」矣。

　　〔九〕王先生云：『「次」疑「叡」之誤。』○鐸按：「次聖」即「齊聖」，偽書冏命：「昔在文、武，聰明齊聖」，詩小宛：「人之齊聖」，文二年左傳：「子雖齊聖」，本書五德志篇：「齊聖廣淵」，皆是也。次、齊古同聲，說文「餈」或作「●」，「●」或作「秶」；爾雅釋草：「茨，蒺藜。」說文作「薺」，引詩「牆有薺」，今詩作茨；又小雅楚茨，禮記玉藻注作「楚●」，並二字通用之證。王說失之。又勸將篇「次聖繼之」，對「上聖」言，與此義別。　　〔一０〕並見周語。按穆公為靖公曾孫，此列於襄公上，誤也。○鐸按：周語下篇「繁」作「蕃」，同。

　　苦成〔一〕，城名也，在鹽池東北〔二〕。後人書之或為「枯」〔三〕；齊人聞其音，則書之曰「庫成」〔四〕；燉煌見其字，呼之曰「車成」〔五〕；其在漢陽者，不喜「枯」、「苦」之字，則更書之曰「古成氏」〔六〕。堂溪，溪谷名也，在汝南西平〔七〕。禹字子啟者，啟開之字也〔八〕。前人書堂溪誤作「啟」，後人變之，則又作「開」。古漆雕開、公冶長〔九〕，前人書「雕」從易，渻作「周」〔一０〕，書「冶」復誤作「蠱」〔一一〕，後人又傳〔一二〕作「古」，或復分為古氏、成氏、堂〔一三〕氏、開氏、公氏、冶氏、漆氏〔一四〕、周氏。此數氏者，皆本同末異。凡姓之離合變分，固多此類，可以一況，難勝載也。　　〔一〕「成」舊作「城」，據元和姓纂、氏族略五、國名紀五引改。左傳、魯語、晉語並作「苦成」。

　　〔二〕漢書地理志河東郡安邑，註：「鹽池在西南。」　　〔三〕苦、枯古通用，儀禮士虞禮：「鉶用芼苦」，鄭註：『古文「苦」為「枯」。』

　　〔四〕「庫成」舊作「車」一字。按氏族略五引風俗通云：『苦成，方言音變為「庫成」。』後紀十有庫成。

　　〔五〕「成」舊作「城」。按廣韻九麻「車」字注云：「世本有車成氏。」十四清「成」字注云：「晉戊己校尉燉煌車成將，古成氏之後。」後紀十有車成。吳語越大夫苦成，春秋繁露對膠西王問篇作「車成」，亦苦、車音近之證。

　　〔六〕「成」舊作「城」。按下雲「或分為古氏、成氏」。氏族略五引風俗通云：「古成，苦成之後，隨音改焉。」後紀十有古成，廣韻十四清「成」字注云：「漢有廣漢太守古成雲。古，音枯。」

　　〔七〕「西平」當作「吳房」。漢書地理志汝南郡吳房，孟康曰：「本房子國，楚靈王遷房於楚。吳王闔閭弟夫概奔楚，楚封於此，為堂溪氏。以封吳，故曰吳房。今吳房城堂溪亭是。」

　　〔八〕文有脫誤。漢書景帝紀註：『荀悅曰：「諱啟之字曰開。」』閔元年左傳疏云：「漢景帝諱啟，啟、開因是而亂。」

　　〔九〕並見論語。

　　〔一０〕「渻」舊作「泊」。按說文云：「渻，少減也。」　　〔一一〕舊作「書治漢誤作蠹」。按蠱、冶古字通，史記貨殖傳：「作巧奸冶」，徐廣曰：『一作「蠱」。』後漢書馬融傳：「田開、古蠱」，章懷註：『蠱，音冶。晏子春秋曰：「公孫捷、田開疆、古冶子，事景公以勇。」「蠱」與「冶」通。』

　　〔一二〕「傳」與「轉」同。○鐸按：史記文帝紀十四年：「魯人公孫臣上書陳終始傳五德事」，索隱：「傳，音轉也。」

　　〔一三〕「堂」舊作「常」。　　〔一四〕「漆」舊作「梁」。按廣韻五質：『漆，俗作「柒」。』柒、梁形近之誤。

　　易曰：「君子以類族辯物〔一〕」，「多識前言往行以蓄其德」〔二〕，「學以聚之，問以辯之〔三〕。」故略觀世記，采經書〔四〕，依國土，及有明文，以贊賢聖之後〔五〕，班〔六〕族類之祖，言氏姓之出，序此假意二篇，以貽後賢今之焉也〔七〕。

　　〔一〕同人像詞。「辯」敘錄作「變」。本書「辯」多為「變」，此蓋後人據王易改之。

　　〔二〕見贊學篇。彼文「識」作「志」，「蓄」作「畜」。

　　〔三〕干文言。　　〔四〕漢書元帝紀初元二年詔云：「道以經書。」　　〔五〕漢書敘傳云：「總百氏，贊篇章。」顏師古註：「贊，明也。」

　　〔六〕「班」別也。

　　〔七〕按「今之焉」三字有誤，「今」或是「合」，此二語與前「略記顯者，以待士合挹損」意恉相同。淮南子修務訓云：「通士者，不必孔、墨之類，嘵然意有所通於物，故作書以喻意，以為知者也。」「假意」蓋即「喻意」之義。○鐸按：「今」疑「參」之壞，「也」猶「耳」。此二篇記歷代興亡之跡，藉以勸戒，故云「序此假意二篇，以貽後賢參之焉耳」。又此篇只疏列國之氏，不無牴牾漏略，張澍養素堂文集卷十七姓氏論嘗議之，文繁不具引。

　　夫生於當世，貴能成大功，太上有立德，其下有立言〔二〕。闒茸而不才〔三〕，先〔四〕器能當官〔五〕，未嘗服斯

〔六〕，無所效其勳。中心時有感，援筆紀數文〔七〕，字以綴愚情，財令不忽忘〔八〕。芻蕘雖微陋，先聖亦諮詢〔九〕。草創〔一０〕敘先賢，三十六篇〔一一〕，以繼前訓〔一二〕，左丘明五經〔一三〕。　　〔一〕○鐸按：凡古人著書，敘皆在後，又多為韻語，此亦然。　　〔二〕襄廿四年左傳。

　　〔三〕史記賈誼傳云：「闒茸尊顯」，索隱引胡廣云：「闒茸，不才之人。」　　〔四〕「先」疑「

」。

　　〔五〕文十年左傳云：「當官而行。」

　　〔六〕新書官人篇云：「王者官人有六等，六曰廝役。」斯、廝古今字。哀二年左傳：「人臣隸圉免」，杜註：「去廝役。」釋文：『　　「廝」字又作「斯」。』引韋昭注漢書云：「析薪曰斯。」按詩：「墓門有棘，斧以斯之。」毛傳：「斯，析也。」說文無「廝」字，依音義當作「斯」。宣十二年公羊傳：「廝役扈養」，新序雜事四亦作「斯役」。漢書食貨志云：「服役者不下二人」，顏師古註：「服，事也。」○鐸按：「

」程本作「役」。

，古文役。

　　〔七〕初學記廿一引尚書中候云：「元龜負圖出，周公援筆以時文寫之。」

　　〔八〕「財」與「纔」同。說文云：「忽，忘也。忘，不識也。」二字連文。漢書翟方進傳：『陳慶云：「前我為尚書時，嘗有所奏事，忽忘之，留月餘。」』

　　〔九〕詩板云：「先民有言，詢於芻蕘。」按漢書藝文志論小說家云：「閭裡小知者之所及，亦使綴而不忘，如或一言可採，此亦芻蕘狂夫之議也。」此文本於彼。

　　〔一０〕論語云：「裨諶草創之。」

　　〔一一〕「先賢」二字疑誤。○鐸按：「先賢」與「前訓」當互易。此節通為五言，「六」上疑脫「有」字。

　　〔一二〕周語云：「咨之前訓。」○鐸按：「以」上疑脫一字。

　　〔一三〕白虎通五經篇云：「五經何謂？易、尚書、詩、禮、春秋也。」左傳序疏：沈氏云：『嚴氏春秋引觀周篇云：「孔子將修春秋，與左邱明乘如周，觀書於周史，歸而修春秋之經，邱明為之傳，共為表裡。」』漢書藝文志註：「左邱明，魯太史。」按「草創」下數語，疑有脫誤。

　　先聖遺業，莫大教訓。博學多識，疑則思問〔一〕。智明所成，德義所建。夫子好學，誨人不倦〔二〕。故敘贊學第一。

　　〔一〕論語。凡經書已注本篇者，此不重出。

　　〔二〕論語。

　　凡士之學，貴本賤末。大人不華，君子務實〔一〕。禮雖媒紹，〔二〕必載於贄〔三〕。時俗趨末，懼毀術〔四〕。故敘務本第二。

　　〔一〕文五年左傳云：「華而不實，怨之所聚也。」

　　〔二〕儀禮聘禮云：「士為紹擯。」　　〔三〕孟子云：「出疆必載質。」「贄」與「質」同。白虎通文質篇云：「贄者質也；質己之誠，致己之悃愊也。」

　　〔四〕句脫一字。程本作「行術」。○鐸按：「術」上疑脫「聖」字，下雲「遂遠聖述」，是其例。

　　人皆智德，苦為利昏〔一〕。行污求榮〔二〕，戴盆望天〔三〕。為仁不富，為富不仁〔四〕。將修德行，必慎其原。故敘遏利第三。

　　〔一〕史記平原君傳論云：『鄙語曰：「利令智昏。」』說苑貴德篇云：「凡人之性，莫不欲善其德，然而不能為善德者，利敗之也。」　　〔二〕漢書楚元王傳劉向封事云：「行污而寄治，身私而托公。」　　〔三〕漢書司馬遷傳答任安書云：「僕以為戴盆何以望天。」後漢書第五倫傳云：「戴盆望天，事不兩施。」

　　〔四〕孟子。

　　世不識論，以士卒化〔一〕，弗問志行，官爵是紀。不義富貴，仲尼所恥〔二〕。傷俗陵遲〔二〕，遂遠聖述〔四〕。故敘論榮第四。

　　〔一〕字誤。王侍郎云：『「卒化」當作「族位」。論榮篇云：「今觀俗士之論也，以族舉德，以位命賢。」下文又以族、位對文，是其證。』

　　〔二〕論語。

　　〔三〕荀子宥坐篇云：「世之陵遲亦久矣。」漢書於定國傳云：「俗化陵夷」，顏師古註：「言頹替也。」「陵夷」與「陵遲」同，說文作「夌●」。

　　〔四〕「述」字誤。俞樾云：『述，讀為「術」。詩日月篇：「報我不述」，釋文曰：「述，本亦作術。」述、術古通用，非誤也。』○鐸按：俞說是也。下敘本政云：「述在於君」，亦以「述」為「術」。

　　惟賢所苦〔一〕，察妒所患，皆嫉過己，以為深怨〔二〕。或因纇釁〔三〕，或空造端〔四〕。痛君不察，而信讒言〔五〕。故敘賢難第五。　　〔一〕方言云：「惟，凡思也。」

　　〔二〕燕策云：「我有深怨積怒於齊，而欲報之。」

　　〔三〕「纇釁」舊作「類舋」。淮南子泛論訓云：「夏後氏之璜，不能無考；明月之珠，不能無纇。」高誘註：「考，瑕釁也。纇，盤若絲之結纇也。」

　　〔四〕漢書楚元王后劉向傳元帝詔云：「俗人乃造端作基，非議詆欺。」

　　〔五〕詩沔水云：「讒言其興」，毛傳：「疾王不能察讒也。」青蠅云：「無信讒言。」

　　原明所起，述暗所生〔一〕，距諫所敗〔二〕，禍亂所成。當塗之人，咸〔三〕欲專君〔四〕，壅蔽賢士，以擅主權〔五〕。故敘明暗第六〔六〕。

　　〔一〕○鐸按：「述」疑當作「跡」。漢書高惠高後文功臣表：「跡漢功臣，亦皆剖符世爵」。賈誼傳：「竊跡前事」，師古註：「尋前事之蹤跡。」跡、跡同。漢三老趙寬碑：「追跡前勳」，本書本政篇：「遠跡漢元以來」，皆其義。「跡」或作●，故訛。

　　〔二〕史記殷本紀云：「知足以拒諫。」「距」與「拒」通。

　　〔三〕「咸」舊作「成」。

　　〔四〕治要載申子大體篇云：「一臣專君，群臣皆蔽。」晏子春秋諫下云：「臣專其君，謂之不忠。」

　　〔五〕管子明法解云：「臣有擅主者，則主令不得行，而下情不上通。」

　　〔六〕○鐸按：本篇「暗」作「闇」，同。

　　上覽先王，所以致太平〔一〕，考績黜陟，著在五經。罰賞之實，不以虛名。明豫德音〔二〕，焉問揚庭〔三〕。故敘考績第七。　　〔一〕「太」字衍，本篇「致平」凡四見。法言寡見篇云：「因秦之法，清而行之，亦可以致平乎？」漢書王莽傳：「輔翼於帝，期於致平。」顏師古註：「致太平。」後漢紀明帝紀：『宋均曰：「治皆致平。」』後漢書崔駰後實傳政論云：「以嚴致平，非以寬致平也。」馬融傳廣成頌云：「致平於仁義之淵。」中論審大臣篇云：「其術誠合乎致平之道。」又云：「治國致平之術。」皆其證。○鐸按：箋「本篇」當雲「此篇」。　　〔二〕「豫」疑當作「務」。昭四年左傳云：「先王務修德音。」

　　〔三〕易夬：「揚於王庭。」○鐸按：「焉」猶「乃」也，「於是」也。說見經傳釋詞二。揚庭，謂大公無私。　　人君選士，咸求賢能。群〔一〕司貢薦，競進下材〔二〕。憎是掊克〔三〕，何官能治？買藥得鴈〔四〕，難以為醫。故敘思賢第八。

　　〔一〕「群」舊作「君」。

　　〔二〕史記儒林傳云：「即有秀才異等，輒以名聞，其不事學若下材及不能通一藝，輒罷之。」漢書王嘉傳云：「下材懷危內顧。」

　　〔三〕詩蕩。「憎」今作「曾」。○鐸按：此蓋本魯詩。

　　〔四〕廣韻三十諫：「贋，偽物。」鴈、贋古今字。韓非子說林下云：『齊伐魯，索讒鼎。魯以其鴈往。齊人曰：「鴈也。」魯人曰：「真也。」』○鐸按：能，古音奴來反，說見唐韻正。

　　原本天人，參連相因〔一〕，致和平機〔二〕，述〔三〕在於君，奉法選賢，國自我身〔四〕。奸門竊位〔五〕，將誰督察〔六〕？故敘本政第九。

　　〔一〕春秋繁露王道通三篇云：「古之造文者，三畫而連其中謂之王。三畫者，天、地與人也；而連其中者，通其道也。取天、地與人之中以為貫而參通之，非王者孰能當？」

　　〔二〕毛詩芣衛序云：「和平，則婦人樂有子矣。」鄭箋：「天下和，政教平也。」史記秦始皇紀琅邪台刻石辭云：「天下和平。」　　〔三〕「述」當作「術」。○鐸按：述、術通，見上敘論榮。　　〔四〕淮南子泰族訓云：「身者，國之本也。」

　　〔五〕注見賢難篇。　　〔六〕「察」字失韻。○鐸按：爾雅釋詁：「存，察也。」察、存雙聲，察，讀為「存」，即以「存」與人、因、君、身為韻。猶詩小雅小旻：「是用不集」，毛傳：「集，就也。」集、就雙聲，集，讀為「就」，即以「就」與猶、咎、道為韻；大雅常武：「以修我戎」，戎、汝雙聲，戎，讀為「汝」，即以「汝」與祖、父為韻；易剝象傳：「終不可用也」，用、以雙聲，用，讀為「以」，即以「以」與「載」為韻（豐象傳用、事協，亦同）。此皆古人變文協韻之例，說見經義述聞卷二、古書疑義舉例一、三。汪以「察」字失韻，蓋偶疏耳。

　　覽觀古今，爰暨書傳〔一〕，君皆欲治，臣恆樂亂。忠佞溷淆，〔二〕各以類進，常苦不明〔三〕，而信奸論〔四〕。故敘潛嘆第十。

　　〔一〕漢書成帝紀贊云：「博覽古今。」異姓諸侯王表序云：「書傳所記，未嘗有焉。」律歷志云：「稽之於古今，考之於經傳。」

　　〔二〕漢書董仲舒傳云：「賢不肖渾殽」，顏師古註：「渾殽，雜也。」「渾殽」與「溷淆」同。五行志又作「溷餚」。

　　〔三〕○鐸按：「常」當作「帝」。本篇云：「人君之取士也，不能參聽民氓，斷之聰明，反徒信亂臣之說，獨用污吏之言」，又云：「或君則不然，苟眩於愛，惟言是從」，即此所謂「帝苦不明，而信奸論」也。常、帝形近多相亂，述赦篇：「其文常曰」，「常」訛作「帝」，猶此「帝」訛作「常」矣。　　〔四〕漢書京房傳云：『房嘗宴見，問上曰：「幽、厲之君何以危？所任者何人也？」上曰：「君不明而所任者巧佞。」』　　夫位以德興，德貴忠立，社稷所賴，安危是系。非夫讜直貞亮，仁慈惠和〔一〕，事君如天〔二〕，視民如子〔三〕，則莫保爵位，而全令名。故敘忠貴第十一。

　　〔一〕文十八年左傳云：「宣慈惠和。」　　〔二〕宣四年左傳云：「君，天也。」　　〔三〕注見救邊篇。

　　先王理財，禁民為非〔一〕。洪範憂民〔二〕，詩刺末資〔三〕。浮偽者眾，本農必衰。節以制度，如何弗議？故敘浮侈第十二。

　　〔一〕易繫辭下傳。　　〔二〕漢書食貨志云：「洪範八政：一曰食，二曰貨。二者生民之本。」

　　〔三〕詩板云：「喪亂蔑資」，毛傳：「蔑，無；資，財也。」鄭箋云：「其遭喪禍，又素以賦斂空虛，無財貨以共其事，窮困如此。」說苑政理篇又云：『「相亂蔑資，曾莫惠我師」，此傷奢侈不節以為亂者也。』「末資」即「蔑資」，蔑、末古通用，漢書韋玄成傳云：「於蔑小子」，即書顧命「眇眇予末小子」也。○鐸按：劉向用魯詩說，此亦同。　　積微傷行，懷安敗名〔一〕，明莫恣欲〔二〕，而無悛容〔三〕。足以愎諫〔四〕，聞善不從。微安召辱，終必有凶。故敘慎微第十三。

　　〔一〕僖廿三年左傳云：「懷與安實敗名。」

　　〔二〕「明莫」猶言「晨昏」，或「明」為「朝」之壞。○鐸按：或說長。程本「欲」訛「歡」。

　　〔三〕襄八年左傳云：「亦無悛容。」

　　〔四〕僖十五年左傳云：「愎諫違卜。」

　　明主思良，勞精賢知〔一〕。百寮阿黨〔二〕，不核真偽，苟崇虛譽〔三〕，以相誑曜，居官任職〔四〕，則無功效〔五〕。故敘實貢第十四。

　　〔一〕漢書匡衡傳云：「卑體勞心，以求賢為務。」韓非子難二：『桓公曰：「吾聞君人者，勞於索人，佚於使人。」』「勞精」注見慎微篇。

　　〔二〕禮記月令云：「是察阿黨。」

　　〔三〕「譽」舊作「舉」，盧學士改。　　〔四〕史記汲黯傳：『莊助曰：「使黯任職居官，無以踰人。」』

　　〔五〕漢書朱博傳云：「分職授政，以考功效。」翟方進傳云：「陳咸內自知行辟亡功效。」○鐸按：此章換韻。　　聖人養賢，以及萬民。先王之制，皆足代耕。增爵損祿，必程以傾〔一〕。先益吏俸，乃可致平〔二〕。故敘班祿第十五。

　　〔一〕逸周書史記解云：「昔有畢程氏，損祿增爵，群臣貌匱，比而戾民，畢程氏以亡。」畢、必古字通。○鐸按：管子版法解：「往事畢登」，宋本作「必」。隱元年左傳：「同軌畢至」，說苑修文篇、隱三年公羊傳注並同，白虎通崩薨篇作「必」。漢書王褒傳聖主得賢臣頌：「萬祥畢臻」，文選作「必」。今本逸周書作「畢程氏」，蓋後人不識古字而改之。又詩蕩：「大命以傾。」　　〔二〕○鐸按：「致平」見上，亦見下章。

　　君憂臣勞〔一〕，古今通義〔二〕。上思致平，下宜竭惠〔三〕。貞良信士，咸痛數赦。奸宄繁興，但以赦故。乃敘述赦第十六〔四〕。

　　〔一〕越語：『范蠡曰：「為人臣者，君憂臣勞。」』

　　〔二〕漢書董仲舒傳：「天地之常經，古今之通義。」○鐸按：語本孟子滕文公上篇。

　　〔三〕「惠」疑「慮」之誤。考績篇云：「群臣所當盡情竭慮稱君詔也。」○鐸按：惠、慧古字通，論語衛靈公篇：「好行小慧」，鄭註：『魯讀「慧」為「惠」。』即其證。「竭慧」猶言「竭知」。義、惠，支、脂合韻，與上敘浮侈同。本篇用韻之例，或通章隔句韻，或四句一換韻。如汪說，則後六句有韻，而「義」字失韻矣。

　　〔四〕前後文俱雲「故敘」，此作「乃」，變文使與上相避。

　　先王御世，兼秉威德，賞有建侯，罰有刑渥。賞重禁嚴〔一〕，臣乃敬職。將修太平，必循此法〔二〕。故敘三式第十七。

　　〔一〕「禁嚴」二字舊倒。

　　〔二〕「循」舊作「媚」。按考績篇云：「世主不循考功，而思太平。」今據改。　　民為國基，谷為民命〔一〕。日力不暇，谷何由盛？公卿師尹，卒勞百姓〔二〕，輕奪民時，誠可憤諍！故敘愛日第十八。

　　〔一〕管子山權數篇云：「谷者，民之司命也。」初學記廿七引范子：『計然云：「五穀者，萬民之命，國之重寶。」』

　　〔二〕詩節南山。

　　觀吏所治，斗訟居多。原禍所起，詐欺所為。將絕其末，必塞其原。民無欺詒，世乃平安〔一〕。故敘斷訟第十九。

　　〔一〕論衡宣漢篇云：「聖主治世，期於平安。」　　五帝三王，優劣有情〔一〕。雖欲超皇，當先致平〔二〕。必世後仁〔三〕，仲尼之經。遭衰奸牧，得不用刑？故敘衰制第二十。　　〔一〕白虎通號篇云：「德合天地者稱帝，仁義合者稱王，別優劣也。」後漢書曹褒傳肅宗元和二年詔云：「三五步驟，優劣殊軌。」章懷注引孝經鉤命決云：「三皇步，五帝驟，三王馳。」

　　〔二〕白虎通云：「號之為皇者，煌煌人莫違也。煩一夫擾一士以勞天下，不為皇也。不擾匹夫匹婦，故為皇。」○鐸按：雖、唯古字通，言唯其欲超越三皇，則當先致太平也。

　　〔三〕論語。

　　聖王憂勤〔一〕，選練將帥〔二〕，授以鈇鉞〔三〕，假以權貴。誠多蔽暗，不識變勢，賞罰不明，安得不敗？故敘勸將第二十一。

　　〔一〕毛詩魚麗序云：「始於憂勤，終於逸樂。」漢書司馬相如傳云：「王者固未有不始於憂勤，而終於佚樂者也。」

　　〔二〕史記趙世家云：「選練舉賢，任官使能。」

　　〔三〕淮南子兵略訓云：『凡國有難，君自宮召將詔之。將軍受命，卜吉日以受鼓旗。君入廟門，西面而立。將入廟門，趨至堂下，北面而立。主親操鉞持頭授將軍其柄，曰：「從此上至天者，將軍制之。」復操斧持頭授將軍其柄，曰：「從此下至淵者，將軍制之。」』「鈇」與「斧」同。

　　蠻夷猾夏〔一〕，古今所患。堯、舜憂民〔二〕，皋陶御叛〔三〕；宣王中興〔四〕，南仲征邊〔五〕。今民日死，如何弗蕃〔六〕？故敘救邊第二十二。

　　〔一〕志氏姓篇「猾」作「滑」。

　　〔二〕孟子云：「聖人之憂民如此。」

　　〔三〕「御」舊作「術」。按「御」與「御」同。○鐸按：「抵禦」字正當如此作。

　　〔四〕毛詩序云：「烝民，尹吉甫美宣王也。任賢使能，周室中興焉。」

　　〔五〕詩常武。　　〔六〕詩崧高云：「四國於蕃」，鄭箋：「四國有難，則往扞御之，為之蕃屏。」哀十六年左傳：『子西曰：「吾聞勝也信而勇，不為不利，舍諸邊竟，使衛藩焉。」』杜註：「使為屏藩之衛。」「蕃」與「藩」通。　　凡民之情，與君殊戾，不能遠慮〔一〕，各取一制〔二〕，苟挾〔三〕私議〔四〕，以為國計。宜尋其言，以詰所謂〔五〕。故敘邊議第二十三。

　　〔一〕論語云：「人無遠慮。」

　　〔二〕「各」舊作「督」。按本篇云：「各取一闋」，今據改。　　〔三〕「挾」舊作「扶」。　　〔四〕管子法法篇云：「明君在上位，民毋敢立私議自貴者。」

　　〔五〕漢書賈誼傳云：「聽言之道，必以其事觀之，則言者莫敢妄言。」

　　邊既遠門〔一〕，太守擅權。台閣不察〔二〕，信其奸言，令壞〔三〕郡縣，毆民內遷。今又丘荒，慮必生心〔四〕。故敘實邊第二十四。

　　〔一〕王先生云：『「門」疑「闕」。』繼培按：作「闕」是也。本篇云：「小民謹劣，不能自達闕廷。」後漢書南蠻板楯蠻夷傳云：「雖陳冤州郡，而牧守不為通理，闕庭悠遠，不能自聞。」亦一證。

　　〔二〕後漢書仲長統傳昌言法誡篇云：「光武皇帝矯枉過直，政不任下，雖置三公，事歸台閣。」章懷註：「台閣，謂尚書也。」

　　〔三〕「令壞」舊作「今懷」。　　〔四〕王先生云：『「必」疑「戎」之誤。莊廿八年左傳云：「戎之生心。」』○鐸按：「慮」當作「虜」，二字形音俱近，故訛。本篇云：「誠不可久荒，以開敵心。」又云：「西羌、北虜，必生窺欲。」是其明證矣。王說失之。又按此以「心」與權、言、遷合韻，知閉口音之變，漢末已然。近人謂始於胡曾之時，考之未審耳。胡曾有戲妻族語不正詩，見全唐詩。　　天生神物，聖人則之〔一〕。蓍龜卜筮，以定嫌疑〔二〕。俗工淺源〔三〕，莫盡其才。自大非賢〔四〕，何足信哉？故敘卜列第二十五。

　　〔一〕易繫辭下傳。

　　〔二〕禮記曲禮云：「卜筮者，先聖王之所以使民決嫌疑，定猶與也。」

　　〔三〕○鐸按：「源」疑當作「頑」，聲之誤也。廣雅釋詁一：「頑，愚也。」本篇云：「世俗小人，淺陋愚戇。」是其義。

　　〔四〕句有誤字。○鐸按：「大非」二字疑倒。本篇云：「聖賢雖察不自專，故立卜筮以質神靈。」又云：「及周史之筮敬仲，莊叔之筮穆子，可謂能探賾索隱，鉤深致遠者矣。」故曰「自非大賢，何足信哉」？

　　易有史巫〔一〕，詩有工祝〔二〕。聖人先成，民後致力〔三〕。兆黎勸樂〔四〕，神乃授福〔五〕。孔子不祈，以明在德〔六〕。故敘巫列第二十六。

　　〔一〕巽九二。

　　〔二〕楚茨。

　　〔三〕桓六年左傳云：「聖王先成民，而後致力於神。」

　　〔四〕王侍郎云：『孟子：「而民歡樂之」，音義：「歡樂本亦作勸樂。」臧氏玉琳經義雜記引左氏昭九年註疏，謂晉、唐時本皆作「勸樂」，又引中庸「子庶民則百姓勸」，及漢書王莽傳注，以證「歡」為「勸」之誤。今按靈台篇：「不日成之」，鄭箋云：「言說文王之德，勸其事，忘己勞也。」綿篇：「鼛鼓弗勝」，毛傳云：「言勸事樂功也」，孔疏云：「是其勸樂之甚也。」「勸事樂功」即解「勸樂」之義。』

　　〔五〕桓六年左傳云：「民和而神降之福。」　　〔六〕即本篇「子路請禱」事也。禮記禮器云：『君子曰：「祭祀不祈。」』鄭註：『祈，求也。祭祀不為求福也。詩云：「自求多福」，福由己耳。』在『孔子曰：「我戰則克，祭則受福」』之後，古本或有「君子」作「孔子」者。○鐸按：禮器此節下文亦稱「孔子曰」，則「祭祀不祈」亦孔子語甚明。　　五行八卦，陰陽所生，稟氣薄厚，以著其形〔一〕。天題厥象，〔二〕人實奉成〔三〕。弗修其行，福祿不臻。故敘相列第二十七。

　　〔一〕論衡無形篇云：「人稟氣於天，氣成而形立。」

　　〔二〕詩麟之趾疏引中候握河紀云：「帝軒題象，麒麟在囿。」後漢書曹褒傳章懷注引帝命驗曰：「順堯考德，題期立象。」宋均注云：「題五德之期，立將起之象。」「題象」蓋用彼文。

　　〔三〕白虎通三正篇云：「王者當奉順而成之。」

　　詩稱吉夢〔一〕，書傳亦多，觀察行事，占驗不虛。福從善來，禍由德痡〔二〕，吉凶之應，與行相須〔三〕。故敘夢列第二十八。

　　〔一〕斯干。

　　〔二〕爾雅釋詁云：「痡，病也。」

　　〔三〕說苑敬慎篇：『老子曰：「人為善者，天報以福，人為不善者，天報以禍。」』新書大政上篇云：「行之善也，粹以為福已矣；行之惡也，粹以為菑已矣。故受天之福者，天不功焉；被天之菑，則亦無怨天矣，行自為取之也。」

　　論難橫發，令道不通。後進疑惑，不知所從〔一〕。自昔庚子，而有責〔二〕雲。予豈好辯〔三〕？將以明真。故敘釋難第二十九。

　　〔一〕論語云：「後進於禮樂」，何晏註：「先進、後進，謂士先、後輩也。」漢書遊俠陳遵傳云：「為後進冠。」馮奉世傳杜欽疏云：「臣聞功同賞異，則勞臣疑；罪鈞刑殊，則百姓惑。疑生亡常，惑生不知。所從亡常，則節趨不立；不知所從，則百姓亡所錯手足。」

　　〔二〕「責」舊作「貴」。

　　〔三〕孟子。

　　朋友之際，義存六紀〔一〕，攝以威儀〔二〕，講習王道〔三〕，善其久要，貴賤不改。今民遷久〔四〕，莫之能奉〔五〕。故敘交際第三十。

　　〔一〕白虎通三綱六紀篇云：「六紀者，謂諸父、兄弟、族人、諸舅、師長、朋友也。」

　　〔二〕詩既醉。

　　〔三〕易兌象曰：「君子以朋友講習。」漢書揚雄傳長楊賦云：「士有不談王道者，則樵夫笑之。」又法言吾子篇序云：「降周及孔，成於王道。」顏師古註：「言自周公以降，至於孔子，設教垂法，皆帝王之道。」或云：「王」當為「至」。○鐸按：朋友交際，豈皆講習王道？至道所包者廣，當是也。

　　〔四〕論語云：「民散久矣。」遷、散同義，周語云：「猶有散遷懈慢，而著在刑辟，流在裔土。」○鐸按：「散」之為「遷」，猶「播散」之為「播遷」，「盤散」之為「蹁

」矣。志氏姓篇作「今民散久」。

　　〔五〕「奉」當作「矣」，與上韻協。○鐸按：作「矣」是也。

　　君有美稱，臣有令名，二人同心，所願乃成。寶權神術，勿示下情〔一〕，治勢一定〔二〕，終莫能傾。故敘明忠第三十一。

　　〔一〕「勿」舊作「勾」。按韓非子二柄篇云：「人主不掩其情，不匿其端，而使人臣有緣以侵其主。」難三云：「術者，藏之於胸中，以偶眾端而潛御群臣者也。」主道篇云：「君無見其所欲，君見其所欲，臣將自雕琢。君無見其意，君見其意，臣將自表異。」皆「勿示下情」之義。　　〔二〕○鐸按：本篇作「治勢一成」，「成」亦「定」也。易繫辭上傳：「乾坤定矣」，虞翻註：「定，謂成列。」呂氏春秋仲冬紀：「以待陰陽之所定」，高誘註：『「定」猶「成」也。』周禮小司徒：「使各登其鄉之眾寡六畜車輦」，鄭註：『登，成也；「成」猶「定」也。』周語下：「聽無聳，成也」，晉語二：「謀既成矣」，四：「民無成君」，吳語：「吳、晉爭長未成」，韋昭注並云：「成，定也。」此二字古音同部，故互訓也。

　　人天情通，氣感相和，善惡相征，異端變化〔一〕。聖人運之，若御舟車，作民精神，莫能〔二〕含嘉。故敘本訓第三十二。

　　〔一〕淮南子泰族訓云：「聖人者，懷天心聲，然能動化天下者也。故精誠感於內，形氣動於天，則景星見，黃龍下，祥風至，醴泉出，嘉穀生，河不滿溢，海不溶波。逆天暴物，則日月薄蝕，五星失行，四時干乖，晝冥宵光，山崩川涸，冬雷夏霜。天之與人，有以相通也。」

　　〔二〕「能」疑「不」。○鐸按：「莫能」二字疑倒。

　　明王統治，莫大身化〔一〕，道德為本，仁義為佐〔二〕。思心順政，責民務廣，四海治焉，何有消長？故敘德化第三十三。　　〔一〕管子權修篇云：「身者，治之本也。」君臣上篇云：「身立而民化。」淮南子主術訓云：『人主之立法，先自為檢式儀表，故令行於天下。孔子曰：「其身正，不令而行；其身不正，雖令不從。」故禁勝於身，則令行於民矣。』道應訓：『詹何曰：「臣未嘗聞身治而國亂者也，未嘗聞身亂而國治者也。」』

　　〔二〕淮南子覽冥訓云：「持以道德，輔以仁義。」說苑談叢篇云：「萬物得其本者生，百事得其道者成。道之所在，天下歸之；德之所在，天下貴之；仁之所在，天下愛之；義之所在，天下畏之。」

　　上觀大古，五行之運，咨之詩、書，考之前訓〔一〕。氣終度盡，後代復進。雖未必正，可依傳問〔二〕。故敘五德志第三十四。

　　〔一〕周語云：「必問於遺訓，而咨於故實。」後漢書胡廣傳云：「必議之於前訓，咨之於故老。」

　　〔二〕「問」當作「聞」。哀十四年公羊傳云：「所傳聞異辭。」白虎通禮樂篇云：「聖人之道，猶有文質，所以擬其說，述所聞者，亦各傳其所受而已。」○鐸按：此書多以「問」為「聞」，注見遏利篇「嗚呼問哉」下。

　　君子多識，前言往行。類族變物〔一〕，古有斯姓。博見同□□□□□□□□□□□□□〔二〕。故敘志氏姓第三十五。

　　〔一〕○鐸按：本篇引易作「辯物」，說詳彼。　　〔二〕○鐸按：此章脫文十三，諸本皆如是。校寫既竟，輒詳繹篇旨而補之。少孫續史，竊附通人；束

補亡，存思在昔。十三字如下：「祖，以贊賢聖。序此假意，待士揖損。」 

後漢書王符傳

　　王符，字節信，安定臨涇人也。少好學，有志操，與馬融、竇章、張衡、崔瑗等友善。安定俗鄙庶孽，而符無外家，為鄉人所賤。自和、安之後，世務遊宦，當塗者更相薦引，而符獨耿介不同於俗，以此遂不得升進。志意蘊憤，乃隱居著書三十餘篇，以譏當時失得，不欲章顯其名，故號曰潛夫論。其指訐時短，討

物情，足以觀見當時風政，著其五篇雲爾。（節）

　　後度遼將軍皇甫規解官歸安定，鄉人有以貨得雁門太守者，亦去職還家，書刺謁規，規臥不迎。既入而問：「卿前在郡食雁美乎？」有頃，又白王符在門，規素聞符名，乃驚遽而起，衣不及帶，屣履出迎，援符手而還，與同坐，極歡。時人為之語曰：「徒見二千石，不如一逢掖。」言書生道義之為貴也。符竟不仕，終於家。　　韓愈後漢三賢贊之一

　　王符節信，安定臨涇。好學有志，為鄉人所輕。憤世著論，潛夫是名。述赦之篇，以赦為賊良民之甚，其旨甚明。皇甫度遼，聞至乃驚，衣不及帶，屣履出迎。豈若雁門，問雁呼卿？不仕終家，吁嗟先生！

　　乾隆甲戌鎮原重刊潛夫論序

　　余自蚤歲受讀昌黎文集，即識後漢三賢名，迨讀范史，始得詳其裡居世次，及其著述文章，而潛夫先生者，又吾鄰邑臨涇人，其景慕尤甚焉。

　　臨涇在今鎮原縣，縣治之北百數十步，有潛夫山，山上有亭曰思潛亭，山後有墓曰潛夫墓。余以躬養之暇，蓋嘗至其地，登其亭，訪其事，悠然想見其為人，未嘗不流連志之。

　　夫先生一布衣耳，而又丁漢室之衰，非有豐功偉烈，足以耀當時而垂後世也。而度遼一迎，榮流當代；昌黎一讚，名炳儒林，夫豈無所修為，而令人愛慕一至此歟？

　　甲戌夏，原人將刻其全論若干篇，祈序於余。余職列詞館，凡有關國家政治之大，人物風俗之美者，分宜修明而表章之，矧以斯論之鐫，一事而三善備焉，敢以譾陋，而自諉不能歟？

　　我皇上崇儒重道，微顯闡幽，使千百年久晦遺書，燦然復明於世，則文治之洽也。宰是邑者，能以勸農課士之暇，首舉其鄉之先達者以為多士法，則邑令之明也。邑士人能不吝其所有，急所先務，使先賢著作不至消蝕殆盡，則儒風之盛也。嗟呼！睹斯刻者，其必不以餘三善之言為少謬矣。又寧至望古遙集，疑范史五篇為未備，昌黎一讚為虛文也哉！乾隆甲戌賜進士出身翰林院庶吉士北地李方泰序

　　重刊潛夫論序

　　易曰：「潛之為言也，隱而未見，行而未成，是以君子弗用也。」然觀樂行憂危，則知龍德而隱，必其器識百倍於流俗，雖終其身不求聞達，而本立德以立言，自可與立功者並垂於不朽。

　　潛夫王先生，安定臨涇人也。其本傳載於後漢書，其論三十餘篇，僅傳其五，而其全編則見漢魏叢書。余向讀其論，見其剴切詳明，無所不備，未嘗不掩卷太息，而想見夫潛之所以為潛也。

　　壬申冬，余筮仕鎮原，閱邑乘，知鎮原即古之臨涇，署之北為潛夫山，山之原有潛夫墓，余以時陟其山，拜其墓，見其祠宇就傾，略為補葺。竊以先生之學，其在漢也，詎不足以博富貴？乃遯世無悶，遺佚長終，古人所以深嘆於寂寞也。

　　歲甲戌，諸生出其全編，謀授梓人，余閱之，知其為叢書本也。其中陰陶、帝虎，所在過多，余孤陋寡聞，與文學劉君孟祥，各以所知，訂其一二，其餘一仍舊編，付之剞劂，凡三閱月而工竣。諸生快讀其書，其亦有聞風興起，好學立志者乎！祝其魯堂周泰元

　　刻潛夫論跋　　吾鄉潛夫先生，後漢懿士也。本傳稱其著論三十餘篇，而邑乘僅載其五，思欲購其全集，而山陬僻壤，家鮮藏書，每興文獻無征之感。丙寅冬，應試平郡，偶得之於市肆殘編中。因思秉懿之好，人有同心，鎮邑之人，無不欲讀先生之書，非重刊何以廣同好？但集中字多舛訛，弗克校讎，未敢冒昧從事。今邑侯祝其周父師、廣川孟祥劉先生詳加參訂，多所更正。於是邑之紳士踴躍醵資，遠征梓人而剞劂之。始事於甲戌三月，至閏四月而告竣。自是鎮邑之人無不獲讀先生之書矣，快孰大焉！同裡後學張鎮、方恆跋（此刻無足取，版亦久毀，節錄序跋三篇，聊存甘肅鄉土文獻耳。鐸識）

　　王紹蘭潛夫論箋序　　潛夫論三十五篇，行世本訛奪錯簡，棼如散絲。范史所載僅五篇，又經蔚宗刪改。元和姓纂、太平御覽、路史諸書每有徵引，淮別滋多。唐、宋以來，久無善本，求是去非，蓋其難也。

　　昔者吾友汪主事因可，績學超奇，通心而敏，會萃舊刻，網羅佚聞，宏鬯雅言，審定文讀，草創於嘉慶己巳、庚午間。時紹蘭讀禮家居，晨夕化我，耳剽緒言頗詳。辛未服闋，握手河梁，方諄諄以鹽鐵論托其校勘，答言繡就是書，續行屬草，鄭重而別，江關閒闊，忽忽者七八年。紹蘭奉職無狀，罷官歸，而因可墓有宿草。鍵戶省愆，故人長往，庭蒿門雀，不復聞空谷足音矣。

　　一日，陳子東為告以因可書久成，已為代謀剞劂，因視之書而屬之敘。受而讀之，竊悲因可豐於學，嗇於年，又喜其能以書自延其年；東為愛因可，莫能助其年，而能行其書以延其年，誠可貴也。

　　它日遍讀之，嘆其解謬達恉，傳信闕疑，博訪通人，致精極核，且能規節信之過而理董之，自稱曰箋，宗鄭申毛之義，意在斯乎！

　　惟采及芻言，是謂狐裘羔。即如斷訟篇「誅率」，公羊隱五年：「衛師入盛」，傳：「君將不言率師，書其重者也。」何休注云：「分別之者，責元率。」當時未舉以相告。又如志氏姓篇「●」疑是「裴」，尚有風俗通「裴氏，伯益之後」，見後漢書桓帝紀注，亦未引證，則紹蘭之疏略可知。

　　今索居多暇，溫尋舊文，又得如干條，要皆諓說讕言，無裨百一，九原不作，質正莫由。

　　紹蘭竊自惟質鈍學荒，罕問揚雄奇字之亭，莫窺蔡邕異書之帳，又無西州漆簡之授，徒諷南閣篆文之遺，深慕禮堂寫定之勤，殊媿任城墨守之陋，是以瑟縮經年，不能下筆。東為敦迫不已，重其嗜古籍，竺故交，乃略書原委，附錄鄙說於後，勉副盛心焉。嘉慶己卯秋七月王紹蘭序

　　浮侈篇：「於彈外不可以禦寇，內不足以禁鼠。」「於」當為「其」，太平御覽兵部引作「其彈外不可御盜，內不足禁鼷鼠」。

　　「校飾車馬，多畜奴婢。」鹽鐵論散不足篇：「今富者連車列騎，驂貳輜軿。中者微輿短轂，煩尾掌蹄。夫一馬伏櫪，當中家六口之食，亡丁男一人之事。」又云：「今庶人富者，銀黃華瑵，結綏韜槓。中者錯鑣塗采，珥靳飛軨。」又云：「今縣官多畜奴婢，坐稟衣食，私作產業為奸利。百姓無斗筲之儲，官奴累百金；黎民昏晨不釋事，奴婢垂拱敖遊也。」此車馬奴婢浮侈之證。

　　汪繼培潛夫論箋自序

　　王符潛夫論行於今者，有明程榮本、何鏜本。何本出於程，不為異同。別有舊本，與白虎通德論、風俗通義合刻。風俗通義卷首題雲「大德新刊」，三書出於同時，蓋元刻也。

　　元刻文字視程本為勝，邊議、巫列、相列、夢列、釋難諸篇，簡編脫亂，不如程本，其務本、遏利、慎微、交際、明忠、本訓、德化、志氏姓諸篇，各本脫亂並同。以意屬讀，得其端緒，因復是正文字，疏通事辭，依采經書，為之箋注。

　　謹案王氏精習經術，而達於當世之務。其言用人行政諸大端，皆按切時勢，令今可行，不為卓絕詭激之論。其學折中孔子，而復涉獵於申、商刑名，韓子雜說，未為醇儒。然符以邊隅一縫掖，閔俗陵替，發憤增嘆，未能涉大庭與論議，以感動人主，又不得典司治民，以效其能，獨蓄大道，托之空言，斯賈生所為太息，次公以之略觀者已。

　　是本以元刻為據，其以別本及他書所引改補者，曰「舊作某，據某本某書改」，「舊脫某，據某本某書補」。其以己意改補者，止曰「舊作某」，「舊脫某」。採獲眾說，各稱名以別之。嘉慶十有九年歲在甲戌三月汪繼培序

　　黃丕烈士禮居藏明刻本潛夫論跋　　潛夫論以此本為最古，明人藏

率用此。余舊藏本為沈與文、吳岫所藏。馮己蒼所藏，即從此出。中有缺葉，出馮抄之後所補，故取馮抄校之，已多歧異。頃從坊間購此，首尾完好，適五柳主人應他人之求，遂留此輟彼。丙寅夏蕘圃識（此書今藏北京圖書館，跋亦見士禮居藏書題跋記。鐸識）

　　費士璣跋　　予讀潛夫論數週，所讀系程榮刻本，中間訛謬不少，輒以意簽於上方，惜無善本可證。今假蕘翁所藏此本校之，得十之二三：「稷契」作「稷」，「」即「●」字也，程本誤作「稷禹」；「砥●」者，「砥矢」也，「」古「矢」字，即詩「周道如砥，其直如矢」，程刻改作「砥勵」。又按此本並無缺葉，板心八十九者，即八十七也，系誤刻；其九十頁雖缺，仍不缺，文理皆貫，特誤空一葉葉數耳。道光二年十二月十二日震澤費士璣記

　　「稷●」見三式篇

　　「砥●」見德化篇 

　　隋書經籍志子部：潛夫論十捲後漢處士王符撰

　　舊唐書經籍志子錄儒家類：潛夫論十捲王符撰

　　唐書藝文志子錄儒家類：王符潛夫論十捲　　宋史藝文志子類儒家類：王符潛夫論十捲

　　崇文總目儒家類：潛夫論十捲王符撰

　　郡齋讀書志子部儒家類：潛夫論十捲　　右後漢王符撰。在和、安之世，耿介不同於俗，遂不得進，隱居著書二十餘篇，以譏當時失得，不欲彰顯其名，故號曰「潛夫」。范蔚宗取其忠貴、浮侈、實貢、愛日、述赦五篇，以為足以觀見當時風俗，頗潤益其文。後韓愈亦贊其述赦旨意甚明雲。

　　中興館閣書目儒家：王符潛夫論十捲

　　直齋書錄解題雜家類：潛夫論十捲漢安定王符節信撰

　　四庫全書總目提要子部儒家類：潛夫論十捲

　　漢王符撰符字節信，安定臨涇人。後漢書本傳稱：「和、安之後，世務遊宦，當塗者更相薦引，而符獨耿介不同於俗，以此遂不得升進，志意蘊憤，乃隱居著書二十餘篇，以議當時得失，不欲章顯其名，故號曰潛夫論。」

　　今本凡三十五篇，合敘錄為三十六篇，蓋猶舊本。卷首贊學一篇，論勵志勤修之旨；卷末五德志篇，述帝王之世次；志氏姓篇，考譜牒之源流；其中卜列、相列、夢列三篇，亦皆雜論方技，不盡指陳時政。范氏所云，舉其著書大旨爾。

　　符生卒年月不可考。本傳之末，載度遼將軍皇甫規解官歸里，符往謁見事。規解官歸里，據本傳在延熹五年，則符之著書在桓帝時，故所說多切漢末弊政。惟桓帝時，皇甫規、段熲、張奐諸人屢與羌戰，而其救邊、邊議二篇乃以避寇為憾，殆以安帝永初五年嘗徙安定、北地郡，順帝永建四年始還舊地，至永和六年又內徙，符安定人，故就其一鄉言之耶？然其謂「失涼州則三輔為邊，三輔內入則宏農為邊，宏農內入則洛陽為邊，推此以相況，雖盡東海猶有邊」，則灼然明論，足為輕棄邊地之炯鑑也。

　　范氏錄其忠貴、浮侈、實貢、愛日、述赦五篇入本傳，而字句與今本多不同，晁公武讀書志謂其有所損益，理或然歟？

　　范氏以符與王充、仲長統同傳，韓愈因作後漢三賢贊。今以三家之書相較，符書洞悉政體似昌言，而明切過之；辨別是非似論衡，而醇正過之，前史列之儒家，斯為不愧。惟賢難篇中，稱鄧通吮癰為忠於文帝，又稱其欲昭景帝之孝反以結怨，則紕謬最甚，是其發憤著書，立言矯激之過，亦不必曲為之諱矣。

　　四庫全書簡明目錄子部儒家類：潛夫論十捲　　漢王符撰。凡三十五篇，又敘錄一篇。符遭逢亂世，以耿介忤俗，發憤著書。然明達治體，所敷陳多切中得失，非迂儒矯激務為高論之比也。

　　鄭堂讀書記子部儒家類：潛夫論十捲漢魏叢書本　　漢王符撰。符字節信，安定臨涇人。四庫全書著錄，隋志、新、舊唐志、崇文目、讀書志、通考、宋志俱載之。晁氏稱其「在和、安之世，耿介不同於俗，遂不得進，隱居著書三十六篇，以譏當時失得，不欲彰顯其名，故號曰「潛夫」。范蔚宗取其忠貴、浮侈、實貢、愛日、述赦五篇，以為足以觀見當時風俗，頗潤益其文。後韓愈亦贊其述赦旨意甚明雲。」今案末卷敘錄，自讚學以迄志氏姓，本三十五篇，稱三十六篇者，連敘錄在內也。以其本傳考之，節信之著書，當在桓帝之世。雖以耿介忤時，發憤著書，然明達治體，所敷陳多切中漢末弊政，非迂儒矯激務為高論比也。所以蔚宗作傳，並錄入忠貴以下五篇，與王充、仲長統傳合為一卷，而統論之，亦取其皆以著書名世耳。其實是書兼有論衡、昌言之長，故唐、宋人著錄皆列之儒家雲。

　　鄭堂讀書記補逸子部儒家類：潛夫論箋十捲湖海樓叢書本

　　國朝汪繼培箋。仕履見史部正史類蘇潭績學淵博，考證極精，嘗箋釋鹽鐵、潛夫二論，陳東為春稱其「鉤稽乙注，眇極繭絲」。惜年未中壽而沒。其鹽鐵論箋未有成書，此編亦僅初稿，未經釐訂，然引證詳核，深得旨趣。又所據者，為元時白虎通德論、風俗通義及此書合刊本，參校程榮、何鏜諸本，及他書所引，或改補，或存疑，俱詳註於下，真善本也。其前自序，作於嘉慶甲戌，至己卯秋，東為得其遺書，屬王晚聞紹蘭審定而付之梓。晚聞為序，並以編中所未及者，條列百餘條，系所作序後，以為之補焉。（汪繼培，清蕭山汪輝祖子，字因可，號蘇潭，嘉慶乙丑進士，官吏部主事。所校列子亦精，並在湖海樓叢書中。王紹蘭，字畹馨，號南陔，又王宗炎，字以除，號晚聞居士，皆蕭山人。此以晚聞為紹蘭號，誤。鐸識）

　　仁義不能月升，財帛而欲日增，余所惡也。意林三（王仁俊經籍佚文疑此潛夫論佚文）
