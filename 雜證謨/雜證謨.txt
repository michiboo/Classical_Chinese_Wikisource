<目錄>卷之十從集·雜證謨\諸風
<篇名>經義
屬性：《九宮八風篇》曰∶太一常以冬至之日，居葉蟄之宮四十六日，明日居天留四十六日， 
明日居倉門四十六日，明日居陰洛四十五日，明日居天宮四十六日，明日居玄委四十六日， 
明日居倉果四十六日，明日居新洛四十五日，明日復居葉蟄之宮，日冬至矣。常如是無已， 
終而復始。太一移日，天必應之以風雨，以其日風雨則吉，歲美民安少病矣。先之則多雨， 
後之則多旱。太一在冬至之日有變，占在君；太一在春分之日有變，占在相；太一在中宮之 
日有變，占在吏；太一在秋分之日有變，占在將；太一在夏至之日有變，占在百姓。所謂有 
變者，太一居五宮之日，病風折樹木，揚砂石，各以其所主占貴賤。因視風所從來而占之。 
風從其所居之鄉來為實風，主生，長養萬物。從其沖後來為虛風，傷人者也，主殺主害者。 
謹候虛風而避之，故聖人日避虛邪之道，如避矢石然，邪弗能害，此之謂也。是故太一入徙 
立於中宮，乃朝八風，以占吉凶也。風從南方來，名曰大弱風。其傷人也，內舍於心，外在 
於脈，氣主熱。風從西南方來，名曰謀風。其傷人也，內舍於脾，外在於肌，其氣主為弱。 
風從西方來，名曰剛風，其傷人也，內舍於肺，外在於皮膚，其氣主為燥。風從西北方來， 
名曰折風。其傷人也，內舍於小腸，外在於手太陽脈，脈絕則溢，脈閉則結不通，善暴死。 
風從北方來，名曰大剛風。其傷人也，內舍於腎，外在於骨與肩背之膂筋，其氣主為寒也。 
風從東北方來，名曰凶風。其傷人也，內舍於大腸，外在於兩肋腋骨下及肢節。風從東方來 
，名曰嬰兒風。其傷人也，內舍於肝，外在於筋紐，其氣主為身濕。風從東南方來，名曰弱 
風。其傷人也，內舍於胃，外在肌肉，其氣主體重。此八風皆從其虛之鄉來，乃能病患。三 
虛相搏，則為暴病卒死。兩實一虛，病則為淋露寒熱。犯其雨濕之地，則為痿。故聖人避風 
，如避矢石焉。其有三虛而偏中於邪風，則為擊仆偏枯矣。 
《歲露論》∶黃帝問於少師曰∶余聞四時八風之中人也。故有寒暑，寒則皮膚急而腠理 
閉，暑則皮膚緩而腠理開。賊風邪氣因得以入乎？將必須八正虛邪，乃能傷人乎？少師答曰∶ 
不然。賊風邪氣之中人也，不得以時。然必因其開也，其入深，其內極病，其病患也卒暴； 
因其閉也，其入淺以留，其病也徐以遲。帝曰∶有寒溫和適，腠理不開，然有卒病者，其故 
何也？少師曰∶雖平居，其腠理開閉緩急，其故常有時也。人與天地相參也，與日月相應也 
。故月滿則海水西盛，人血氣積，肌肉充，皮膚致，毛髮堅，腠理 ，煙垢着。當是之時， 
雖遇賊風，其入淺不深。至其月郭空，則海水東盛。人氣血虛，其衛氣去，形獨居，肌肉減 
，皮膚縱，腠理開，毛髮殘， 理薄，煙垢落。當是之時，遇賊風則其入深，其病患也 
卒暴。帝曰∶其有卒然暴死暴病者何也？少師曰∶三虛者，其死暴疾也；得三實者，邪不能 
傷人也。帝曰∶願聞三虛。曰∶乘年之衰，逢月之空，失時之和，因為賊風所傷，是謂三虛 
。故論不知三虛，工反為粗。帝曰∶願聞三實。少師曰∶逢年之盛，遇月之滿，得時之和， 
雖有賊風邪氣，不能危之也。帝曰∶願聞歲之所以皆同病者，何因而然？少師曰∶此八正之 
候也。候此者，常以冬至之日，太一立於葉蟄之宮，其至也。天必應之以風雨者矣。風雨從 
南方來者，為虛風，賊傷人者也。其以夜半至也。萬民皆臥而弗犯也，故其歲民少病。其以 
晝至者，萬民懈惰而皆中於虛風，故萬民多病。虛邪入客於骨而不發於外，至其立春，陽氣 
大發，腠理開。因立春之日，風從西方來，萬民又皆中於虛風，此兩邪相搏，經氣結代者矣 
。故逢其風而遇其雨者，命曰遇歲露焉。因歲之和，而少賊風者，民少病而少死；歲多賊風 
邪氣，寒溫不和，則民多病而死矣。 
《八正神明論》帝曰∶星辰八正何候？岐伯曰∶星辰者，所以制日月之行也；八正者 
，所以候八風之虛邪，以時至者也。四時者，所以分春秋冬夏之氣所在，以時調之也。八正 
之虛邪，而避之勿犯也。以身之虛，而逢天之虛，兩虛相感，其氣至骨，入則傷五臟。工候 
救之，弗能傷也。故曰∶天忌不可不知也。虛邪者，八正之虛邪氣也。正邪者，身形若用力 
汗出，腠理開，逢虛風，其中人也微。故莫知其情，莫見其形。 
《陰陽應象大論》曰∶風勝則動，熱勝則腫，燥勝則干，寒勝則浮，濕勝則濡瀉。冬傷 
於寒，春必溫病；春傷於風，夏生飧泄。天氣通於肺，地氣通於嗌，風氣通於肝，雷氣通於 
心，谷氣通於脾，雨氣通於腎。陽之汗，以天地之雨名之；陽之氣，以天地之疾風名之。邪 
風之至，疾如風雨。故善治者，治皮毛，其次治肌膚，其次治筋脈，其次治六腑，其次治五 
髒。治五臟者，半死半生也。故天之邪氣，感則害人五臟；水谷之寒熱，感則害於六腑；地 
之濕氣，感則害皮肉筋脈。東方生風，風生木，木生酸，酸生肝，肝生筋，筋生心。神在 
天為風，在地為木，在體為筋，在髒為肝，在色為蒼，在音為角，在聲為呼，在變動為握， 
在竅為目，在味為酸，在志為怒。風傷筋，燥勝風，風勝濕。 
《風論》∶黃帝問曰∶風之傷人也，或為寒熱，或為熱中，或為寒中，或為癘風，或為 
偏枯，或為風也，其病各異，其名不同。或內至五臟六腑，不知其解，願聞其說。岐伯對曰 
∶風氣藏於皮膚之間，內不得通，外不得泄。風者善行而數變，腠理開則洒然寒，閉則熱而 
悶。其寒也則衰食飲。其熱也則消肌肉。故使人 栗而不能食，名曰寒熱。風氣與陽明 
入胃，循脈而上至目內 ，其人肥則風氣不得外泄，則為熱中而目黃；人瘦則外泄而寒，則 
為寒中而泣出。風氣與太陽俱入，行諸脈俞，散於分肉之間，與衛氣相干，其道不利，故使 
肌肉憤 而有瘍，衛氣有所凝而不行，故其肉有不仁也。癘者，有營氣熱 ，其氣 
不清，故使鼻柱壞而色敗，皮膚瘍潰，風寒客於脈而不去，名曰癘風，或名曰寒熱。以春甲 
乙傷於風者為肝風，以夏丙丁傷於風者為心風，以季夏戊己傷於邪者為脾風，以秋庚辛中於 
邪者為肺風，以冬壬癸中於邪者為腎風。風中五臟六腑之俞，亦為臟腑之風，各入其門戶所 
中，皆為偏風。風氣循風府而上，則為腦風。風入系頭，則為目風、眼寒。飲酒中風，則為 
漏風。入房汗出中風，則為內風。新沐中風，則為首風。久風入中，則為腸風飧泄。外在腠 
理，則為泄風。故風者百病之長也，至其變化，乃為他病也，無常方，然致有風氣也。帝曰 
∶五臟風之形狀不同者何？願聞其診及其病能。岐伯曰∶肺風之狀，多汗惡風，色 然 
白，時咳短氣，晝日則瘥，暮則甚，診在眉上，其色白。心風之狀，多汗惡風，焦絕，善怒 
嚇，赤色，病甚則言不可快，診在口，其色赤。肝風之狀，多汗惡風，善悲，色微蒼，嗌干 
善怒，時憎女子，診在目下，其色青。脾風之狀，多汗惡風，身體怠惰，四支不欲動，色薄 
微黃，不嗜食，診在鼻上，其色黃。腎風之狀，多汗惡風，面 然浮腫，脊痛不能正立 
，其色 ，隱曲不利，診在肌上，其色黑。胃風之狀，頸多汗惡風，食飲不下，鬲塞不 
通，腹善滿，失衣則 脹，食寒則泄，診形瘦而腹大。首風之狀，頭面多汗惡風，當先 
風一日則病甚，頭痛不可以出內，至其風日，則病少愈。漏風之狀，或多汗，常不可單衣， 
食則汗出，甚則身汗，喘息惡風，衣常濡，口乾善渴，不能勞事。泄風之狀，多汗，汗出泄 
衣上，口中幹上漬，其風不能勞事，身體盡痛則寒。 
《玉機真藏論》曰∶風者百病之長也，今風寒客於人，使人毫毛畢直，皮膚閉而為熱， 
當是之時，可汗而發也。或痹不仁腫痛，當是之時，可湯熨及火灸刺而去之。弗治，病入舍 
於肺，名曰肺痹，發咳上氣。弗治，肺即傳而行之肝，名曰肝痹，一名曰厥，脅痛出食，當 
是之時，可按若刺耳。弗治，肝傳之脾，病名曰脾風，發癉，腹中熱，煩心出黃，當此之時 
，可按可藥可浴。弗治，脾傳之腎，病名曰疝瘕，少腹冤熱而痛，出白，一名曰蠱，當此之 
時，可按可藥。弗治，腎傳之心，病筋脈相引而急，病名曰螈，當此之時，可灸可藥。弗治 
，滿十日，法當死。腎因傳之心，心即復反傳而行之肺，發寒熱，病當三歲死。此病之次也 
。 
《金匱真言論》帝曰∶天有八風，經有五風，何謂？岐伯曰∶八風發邪，以為經風， 
觸五臟，邪氣發病。所謂得四時之勝者，春勝長夏，長夏勝冬，冬勝夏，夏勝秋，秋勝春， 
所謂四時之勝也。東風生於春，病在肝，俞在頸項；南風生於夏，病在心，俞在胸脅；西風 
生於秋，病在肺，俞在肩背；北風生於冬，病在腎，俞在腰股；中央為土，病在脾，俞在脊 
。故春氣者病在頭，夏氣者病在髒，秋氣者病在肩背，冬氣者病在四肢。故春善病鼽衄，仲 
夏善病胸脅，長夏善病洞泄寒中，秋善病風瘧，冬善病痹厥。夏暑汗不出者，秋成風瘧。 
《調經論》曰∶風雨之傷人也，先客於皮膚，傳入於孫脈，孫脈滿則傳入於絡脈，絡脈 
滿則輸於大經脈，血氣與邪並客於分腠之間，其脈堅大，故曰實。實者外堅充滿，不可按之 
，按之則痛。寒濕之傷人也，皮膚不收，肌肉堅緊，榮血泣，衛氣去，故曰虛。虛者聶辟氣 
不足，按之則氣足以溫之，故快然而不痛。 
《太陰陽明論》曰∶故犯賊風虛邪者，陽受之。陽受之則入六腑，入六腑則身熱不時臥 
，上為喘呼。故陽受風氣，陰受濕氣。故傷於風者，上先受之。傷於濕者，下先受之。 
《生氣通天論》曰∶風者，百病之始也，清靜則肉腠閉拒，雖有大風苛毒，弗之能害， 
此因時之序也。因於露風，乃生寒熱。是以春傷於風，邪氣留連，乃為洞泄。夏傷於暑，秋 
為咳瘧。秋傷於濕，上逆而咳，發為痿厥。冬傷於寒，春必溫病。四時之氣，更傷五臟。 
《百病始生篇》帝曰∶夫百病之始生也，皆生於風雨寒暑，清濕喜怒。三部之氣，所 
傷異類，願聞其會。岐伯曰∶三部之氣各不同，或起於陰，或起於陽，請言其方。喜怒不節 
則傷髒，傷髒則病起於陰也，清濕襲虛則病起於下，風寒襲虛則病起於上，是謂三部。至其 
淫，不可勝數。岐伯曰∶風雨寒熱，不得虛，邪不能獨傷人。卒然逢疾風豪雨而不病 
者，蓋無虛故邪不能獨傷人，此必因虛邪之風，與其身形，兩虛相得，乃客其形。其中於 
虛邪也，因與天時，與其身形，參以虛實，大病乃成，氣有定舍，因處為名，上下中外，分 
為三員。是故虛邪之中人也，始於皮膚，皮膚緩則腠理開，開則邪從毛髮入，入則抵深，深 
則毛髮立，毛髮立則淅然，故皮膚痛。留而不去，則傳舍於絡脈，在絡之時，痛於肌肉，其 
痛之時息，大經乃代。留而不去，傳舍於經，在經之時，洒淅喜驚。留而不去，傳舍於輸， 
在輸之時，六經不通，四肢則肢節痛，腰脊乃強。留而不去，傳舍於伏沖之脈，在伏沖之時 
，體重身痛。留而不去，傳舍於腸胃，在腸胃之時，賁響腹脹，多寒則腸鳴飧泄，食不化， 
多熱則溏出糜。留而不去，傳舍於腸胃之外，募原之間，留着於脈，稽留而不去，息而成積 
。邪氣淫 ，不可勝論。帝曰∶治之奈何？岐伯曰∶察其所痛，以知其應，有餘不足， 
當補則補，當瀉則瀉，毋逆天時，是謂至治。 
《邪氣臟腑病形篇》曰∶諸陽之會，皆在於面。中人也方乘虛時，及新用力。若飲食汗 
出，腠理開，而中於邪。中於面則下陽明，中於項則下太陽，中於頰則下少陽，其中於膺背 
兩脅，亦中其經。虛邪之中身也，洒淅動形。正邪之中人也微，先見於色，不知於身。若有 
若無，若亡若存，有形無形，莫知其情。 
《刺節真邪論》曰∶虛邪之中於人也，洒淅動形，起毫毛而發腠理。其入深，內搏於骨 
，則為骨痹。搏於筋，則為筋攣。搏於脈中，血閉不通，則為癰。搏於肉，與衛氣相搏，陽 
勝者則為熱，陰勝者則為寒，寒則真氣去，去則虛，虛則寒。搏於皮膚之間，其氣外發，腠 
理開，毫毛搖，氣往來行，則為癢。留而不去則痹。衛氣不行，則為不仁。虛邪偏客於身半 
，其入深，內居營衛，營衛稍衰，則真氣去，邪氣獨留，發為偏枯。其邪氣淺者，脈偏痛。 
虛邪之入於身也深。寒與熱相搏，久留而內着。寒勝其熱，則骨疼肉枯。熱勝其寒，則爛肉 
腐肌為膿。內傷骨，內傷骨為骨蝕。 
《脈要精微論》曰∶風成為寒熱，久風為飧泄，脈風成為癘，來徐去疾，上虛下實，為 
惡風也。故中惡風者，陽受氣也。 
《壽夭剛柔篇》曰∶病在陽者，命曰風。病在陰者，命曰痹。陰陽俱病，命曰風痹。風 
寒傷形，憂、恐、忿、怒傷氣。 
《通評虛實論》曰∶不從內外中風之病，故瘦留着也。 跛，風寒濕之病也。 
《平人氣象論》曰∶面腫曰風。人一呼脈三動，一吸脈三動而躁。尺熱曰病溫；尺不熱 
脈滑曰病風。脈澀曰痹。 
《刺志論》曰∶脈大血少者，脈有風氣，水漿不入，此之謂也。 
《陰陽別論》曰∶二陽之病發心脾，其傳為風消，其傳為息賁者，死不治。二陽一陰發 
病，主驚駭，背痛，善噫，善欠，名曰風厥。三陽三陰發病，為偏枯痿易，四肢不舉。 
《五色篇》曰∶黃赤為風，青黑為痛，白為寒，黃而膏潤為膿，赤甚者為血，痛甚為攣 
，寒甚為皮不仁。 
《評熱病論》帝曰∶有病身熱汗出煩滿，煩滿不為汗解，此為何病？岐伯曰∶汗出而 
身熱者，風也 
。汗出而煩滿不解者，厥也。病名曰風厥。巨陽主氣，故先受邪；少陰與其為表里也，得熱 
則上從之，從之則厥也。帝曰∶治之奈何？曰∶表里刺之，飲之服湯。帝曰∶勞風為病何如？ 
岐伯曰∶勞風法在肺下，其為病也，使人強上冥視，唾出若涕，惡風而振寒，此為勞風之病 
。帝曰∶治之奈何？曰∶以救俯仰。巨陽引精者三日，中年者五日，不精者七日。咳出青黃 
涕，其狀如膿，大如彈丸，從口中若鼻中出，不出則傷肺，傷肺則死矣。 
《病能論》帝曰∶有病身熱懈惰，汗出如浴，惡風少氣，此為何病？岐伯曰∶病名曰 
酒風。治之以澤瀉、術各十分，麋銜五分，合以三指撮，為後飯。 
《骨空論》曰∶風從外入，令人振寒，汗出頭痛，身重惡寒，治其風府，調其陰陽，不 
足則補，有餘則瀉。大風頸項痛，刺風府，風府在上椎。大風汗出，灸噫嘻，噫嘻 
在背下俠脊傍三寸所。 
《四時氣篇》曰∶癘風者，素刺其腫上，已刺，以銳針針其處，按出其惡氣，腫盡乃止 
。常食方食，無食他食。 
《熱病篇》曰∶偏枯，身偏不用而痛，言不變，志不亂，病在分腠之間，巨針取之。益 
其不足，損其有餘，乃可復也。痱之為病也，身無痛者，四肢不收，智亂不甚，其言微知。 
可治，甚則不能言，不可治也。病先起於陽，後起於陰者。先取其陽，後取其陰，浮而取之 
。風痙身反折，先取足太陽及 中及血絡出血；中有寒，取三里。 
《至真要大論》曰∶厥陰司天，其化以風。風氣大來，木之勝也。土濕受邪，脾病生焉 
。諸風掉眩，皆屬於肝。諸暴強直，皆屬於風。 
《氣交變大論》曰∶歲木太過，風氣流行，脾土受邪。民病飧泄，食減體重，煩冤，腸 
鳴，腹支滿，上應歲星。甚則忽忽善怒，眩冒巔疾。 
《五常政大論》曰∶厥陰司天，風氣下臨，脾氣上從，而土且隆，黃起水乃眚，土用革 
，體重，肌肉萎，食減口爽，風行太虛，雲物搖動，目轉耳鳴。 
《六元正紀大論》曰∶厥陰所至，為風府，為璺啟。厥陰所至，為風生，終為肅。木郁 
之發，太虛埃昏，雲物以擾，大風乃起，髮屋折木，木有變。故民病胃脘當心而痛，上支兩 
脅，鬲咽不通，食飲不下，甚則耳鳴眩轉，目不識人，善暴僵仆。太虛蒼埃，天山一色，或 
為濁色，黃黑郁若，橫雲不起，雨而乃發也，其氣無常。長川草偃，柔葉呈陰，松吟高山， 
虎嘯岩岫，怫之先兆也。 

<目錄>卷之十從集·雜證謨\諸風
<篇名>論古今中風之辨（共三條）
屬性：夫風邪中人，本皆表證，考之《內經》所載諸風，皆指外邪為言，故並無神魂昏憒，直 
視僵仆，口眼歪斜，牙關緊急，語言謇澀，失音煩亂，搖頭吐沫，痰涎壅盛，半身不遂，癱 
瘓軟弱，筋脈拘攣，抽搐螈 ，遺尿失禁等說。可見此等證候，原非外感風邪，總由內傷血 
氣也。夫風自外入者，必由淺而深，由漸而甚，自有表證。既有表證，方可治以疏散。而今 
之所謂中風者則不然，但見有卒倒昏迷，神魂失守之類，無論其有無表邪，有無寒熱，及有 
無筋骨疼痛等證，便皆謂之中風，誤亦甚矣。雖《熱病篇》有偏枯一證，曰∶身偏不用而痛 
。此以痛痹為言，非今之所謂中風也。《陰陽別論》有曰∶三陰三陽發病，為偏枯痿易，四 
肢不舉，此以經病為言，亦非所謂風也。繼自越人、仲景，亦皆以外感言風，初未嘗以非風 
言風也。迨至漢末華元化所言五臟之風，則稍與《內經》不同，而始有吐沫，身直口噤，筋 
急，舌強不能言，手足不遂等說，然猶不甚相遠。再自隋唐以來，則巢氏《病源》、孫氏《 
千金》等方，以至宋元諸家所列風證，日多日詳，而是風非風始混亂莫辨，而愈失其真矣。 
故余悉采其要，列證如前。凡《內經》所不言者，皆不得謂之風證，即或稍有相涉，亦必以 
四診相參，必其真有外感實邪，方可以風論治，否則誤人不小也。 
一、《難經》曰∶傷寒有幾，其脈有變否？然∶傷寒有五∶有中風，有傷寒，有濕溫， 
有熱病，有溫病。其所苦各不同。 
詳此《難經》之雲中風者，本五種傷寒之一。又仲景曰∶太陽病，發熱汗出，惡風脈緩 
者，名為中風。由此觀之，可見《內經》之凡言中風者，本以外感寒邪為言也，豈後世以內 
傷屬風等證悉認之為外感中風耶？ 
一、仲景《要略》曰∶夫風之為病，當半身不遂，或但臂不遂者，此為痹；脈微而數， 
中風使然。寸口脈浮而緊，緊則為寒，浮則為虛，寒虛相搏，邪在皮膚；浮者血虛，絡脈空 
虛，賊邪不瀉，或左或右，邪氣反緩，正氣即急，正氣引邪， 僻不遂。邪在於絡，肌 
膚不仁；邪在於經，即重不勝；邪入於腑，即不識人；邪入於髒，舌即難言，口吐涎。 
觀仲景之論中風者如此。其所云半身不遂者，此為痹，乃指痛風之屬為言。謂其由於風 
寒也。再如邪在皮膚，及在絡、在經、入腑、入髒者，此謂由淺而深，亦皆以外邪傳變為言 
也。惟 僻吐涎二證，在《內經》諸風並無言及，而仲景創言之。故自唐宋以來，則漸 
有中經、中血脈、中腑、中髒之說。而凡以內傷偏枯、氣脫、卒倒、厥逆等證，悉認為中風 
，而忘卻真風面目矣。 

<目錄>卷之十從集·雜證謨\諸風
<篇名>論中風屬風
屬性：風有真風、類風，不可不辨。凡風寒之中於外者，乃為風邪。如《九宮八風篇》之風占 
病候，《歲露論》之虛風實風，《金匱真言論》之四時風證，《風論》之臟腑中風，《玉機 
真髒論》之風痹、風癉、痹論，《賊風篇》之風邪為痹，《瘧論》《歲露論》之瘧生於風， 
《評熱病論》之風厥、勞風，《骨空論》之大風，《熱病篇》之風痙，《病能論》之酒風， 
《咳論》之感寒咳嗽，是皆外感風邪之病也。其有不由外感而亦各為風者。如病機所云∶諸 
暴強直，皆屬於風；諸風掉眩，皆屬於肝之類。是皆屬風而實非外中之風也。 
何以見之？蓋有所中者謂之中，無所中者謂之屬。夫既無所中，何謂之屬？此以五運之氣 
，各有所主。如諸濕腫滿，皆屬於脾；諸寒收引，皆屬於腎，是皆以所屬為言，而風之屬於 
肝者，即此謂也。蓋肝為東方之髒，其藏血，其主風，肝病則血病而筋失所養。筋病則掉眩 
強直之類無所不至，而屬風之證百出，此所謂皆屬於肝，亦皆屬於風也。夫中於風者，即真 
風也；屬於風者，即木邪也。真風者，外感之表證也；屬風者，內傷之里證也，即厥逆內奪 
之屬也。 
夫曰中曰屬，此在《內經》固已顯然，各有所謂。即如年辰之屬鼠屬牛，豈即為牛為鼠 
乎？而後世不能明辨，遂致方論混傳，表里誤治。千古之弊，莫此為甚。第在《內經》則原 
無真中、類中之分，而王安道始有此論，予甚善之。第惜其辨有未盡，故複述之，以詳其說 
。凡欲明此義者，但當於中風、屬風、表證、里證四者之間。默而思之，當自見其真矣。 

<目錄>卷之十從集·雜證謨\諸風
<篇名>論河間中風說
屬性：河間《原病式》曰∶凡人風病，多因熱甚，而風燥者，為其兼化，以熱為其主也。俗雲 
風者，言末而忘其本也。所以中風癱瘓者，非謂肝木之風實甚而卒中之也。亦非外中於風爾 
。由乎將息失宜而心火暴甚，腎水虛衰，不能制之，則陰虛陽實而熱氣怫鬱，心神昏冒，筋 
骨不用，而卒倒無所知也。多因喜、怒、思、悲、恐五志有所過極而卒中者，皆為熱甚故也 
。若病微則但僵仆，氣血流通，筋脈不攣。緩者發過如故。或熱氣太甚，鬱結壅滯，氣血不 
能宣通，陰氣暴絕，則陽氣後竭而死。 
據河間此論，謂非肝木之風，亦非外中之風，由乎將息失宜，此獨得之見，誠然善矣。 
然皆謂為熱甚，則不然也。凡將息失宜，五志過極，本屬勞傷證也。而勞傷血氣者，豈皆火 
證？又豈無陽虛病乎？經曰∶喜怒傷氣，寒暑傷形，暴怒傷陰，暴喜傷陽。夫傷陰者，水虧 
也。傷陽者，火虛也。以虛作火，鮮不危矣。 
又河間曰∶其中腑者，面加五色，有表證，脈浮而惡寒，拘急不仁，皆曰中腑也。其治 
多易。中髒者，唇吻不收，舌不轉而失音，鼻不聞香臭，耳聾而眼瞀，大小便閉結，皆曰中 
髒也。其治多難。大抵中腑者多着四肢，中髒者多滯九竅。若風中腑者，先以加減續命湯， 
隨證發其表；若忽中髒者，則大便多秘澀，宜以三化湯通其滯。表里證已定，別無他證，故 
以大藥和治之。 
據此雲脈浮惡寒，拘急不仁等證，本皆傷寒之類也。何又名為中腑？唇不收，舌不轉， 
失音耳聾等證，本皆厥奪之類也。何又名為中髒？自中髒中腑之說並列為言，而內傷外感之 
證，斯無辨而混亂矣。且續命湯、三化湯之屬，但可以散風寒，攻實熱。若所云將息失宜者 
，豈尚堪治之以此？ 

<目錄>卷之十從集·雜證謨\諸風
<篇名>論東垣中風說
屬性：東垣《發明》曰∶陽之氣，以天地之疾風名之。此中風者，非外來風邪，乃本氣自病也 
。凡人年逾四旬，氣衰之際，或憂喜忿怒傷其氣者，多有此疾，壯歲之時無有也；若肥甚者 
則間有之，亦是形盛氣衰而如此耳。治法當和臟腑，通經絡，便是治風也。 
據東垣年逾四旬氣衰之說，其發明病機，切中病情，誠出諸賢之表者，余深服之。然憂 
、喜、忿、怒傷氣者固有此疾，而酒色勞倦傷陰者尤多此疾。何以言之？蓋氣生於陽，形成 
於陰。余嘗曰∶察陽者，察其衰與不衰。察陰者察其壞與不壞。夫陽衰則氣去，故神志昏亂 
；陰虧則形壞，故肢體廢弛，此衰壞之謂也。所以此病多在四旬之外，正以其漸傷漸敗，而 
至此始見其非外感，而總由內傷可知也。今以氣脫形壞之病，顧可謂之風熱而散之攻之也否 
乎？ 
又東垣曰∶中血脈則口眼歪，中腑則肢節廢，中髒則性命危，三治各不同。中血脈者， 
外有六經之形證，則從小續命湯加減。中腑者內有便溺之阻格，宜三化湯等通利之。外無六 
經之形證，內無便溺之阻隔，宜養血通氣。大秦艽湯、羌活愈風湯主之。 
據東垣、河間之說，若有同者，若有異者。如雲中腑中髒，本皆同也。而東垣又雲中血 
脈，則稍異矣。又如續命湯，在河間則以治腑病，東垣則以治血脈；三化湯在河間用以治中 
髒，而東垣用以治中腑，則又異矣。此或因證施治，各有所宜，姑無論也。再如河間曰∶此 
非肝木之風，亦非外中於風。東垣亦曰∶非外來風邪，乃本氣自病也。夫皆曰非風，而又皆 
曰中腑中髒，不知所中者為何物，則分明又指為風矣。夫既曰將息失宜，又曰氣衰所致，本 
皆言其虛也。而治法皆用汗下，則分明又作實邪矣。此等名目混亂，涇渭不分，若曰是，若 
曰非，而含糊於可否之間，因致後學茫然莫知所宗。正以議論日多，不得其要，反滋千古疑 
竇，深可慨也。至若續命、三化等湯，恐亦非神衰形壞之人所能堪者。故凡讀書稽古之士， 
宜加精究。勿謂古人之法如此，便可執而混用。 

<目錄>卷之十從集·雜證謨\諸風
<篇名>論丹溪中風說
屬性：丹溪曰∶按《內經》以下，皆謂外中風邪，然地有南北之殊，不可一途而論。惟劉河間 
作將息失宜，水不制火者極是。由今言之，西北二方，亦有真為風所中者，但極少耳；東南 
之人，多是濕土生痰，痰生熱，熱生風耳。 
據丹溪引《內經》以下皆謂外中風邪之說，不知《內經》之凡言風者，皆以外感為言， 
原非後世之所謂中風也。觀《難經》五種傷寒之意可知矣。而丹溪之言，豈得內經之本意乎 
？至若東南之人，只是濕痰生熱，熱生風，此仍述河間熱甚之說，而非風等證。豈皆熱病？即 
云為痰，又豈無寒痰。而何以痰即生熱，熱即生風也？且非風則已，是風則南北俱有，若雲 
東南寒少，未必殺人則可，而雲風少則不可也。非痰則已，是痰亦南北俱有。若水土之外濕 
，東南雖多；而乳酪之內濕，則西北尤多也。雖痰之為物，本為濕動。然脾健則無，脾弱則 
有，而脾敗則甚。是可見因病所以生痰，非因痰所以生病也。凡治失其本而慾望病癒者，未 
之有也。 
又丹溪曰∶半身不遂，大率多痰。在左屬死血與瘀血，宜四物湯加桃仁、紅花、竹瀝、 
薑汁；在右屬痰屬氣虛，宜二陳湯、四君子湯加竹瀝、薑汁。 
據丹溪此說，若乎近理，故人多信之，而不知其有不然也。夫人身血氣，本不相離，焉 
得以左為血病，右為痰氣耶？蓋丹溪之意，以為肝屬木而位左，肝主血也；肺屬金而位右， 
肺主氣也；脾屬土而寄位西南，故亦在右，而脾主濕與痰也。然此以五行方位之序，言其理 
耳。豈曰西無木，東無金乎？且各經皆有左右，五臟皆有血氣。即如胃之大絡，乃出於左乳 
之下，則脾胃之氣亦出於左。又豈左非脾，右非肝，左必血病，右必痰氣乎？然則何以辨之？ 
此惟《內經》以陰陽分血氣，以左右言輕重，則至當也。經曰∶左右者，陰陽之道路也。又 
曰∶陰勝則陽病，陽勝則陰病。又曰∶女子右為逆，左為從；男子左為逆，右為從。夫陽病 
者，即氣病也。氣本乎陽，而陰邪勝之則病也。陰病者，即血病也，血本乎陰，而陽邪勝之 
則病也。從者病輕，男病宜右，女病宜左也。逆者病重，男病畏左，女病畏右也。以此辨之 
，而再參以脈色，察其病因，則在氣在血，或重或輕，斯得其真矣。若謂左必血病，右必痰 
氣，則未免非痰治痰，非血治血，而誅伐無過，鮮不誤矣。 

<目錄>卷之十從集·雜證謨\諸風
<篇名>論真中風
屬性：觀劉宗濃《玉機微義》雲∶余嘗居涼州，其地高阜，四時多風少雨，天氣常寒，每見中 
風或暴死者有之。蓋折風燥烈之甚也。時洪武乙亥秋八月，大風起自西北時，甘州城外路死 
者數人，余亦始悟《經》謂西北之折風傷人，至病暴死之旨不誣，丹溪之言有所本也。吁！ 
醫之不明運氣、地理、造化、病機之微，而欲行通變之法者，難矣哉！ 
據此一說，是誠風之殺人也。然風氣兼溫，雖烈未必殺人，惟帶寒威則殺人耳。矧以西 
北地寒，而塞風起於八月，則寒隨風至，寒必徹骨。凡暴露之人，雖曰中風，而不知實中陰 
寒之毒也。此在強者固能支持，弱者焉得不死。然亦以所遇之異，故特紀。若此方是真中風 
邪，則亦百十年間始或僅遭一二。而此證之不多見者，從可知矣。此外如賊風虛邪之傷人， 
則歲歲有之，處處有之，是無非外感之病，未聞有因外感而卒然昏憒致死也。矧今人之所謂 
中風者，或於寂然無風之時，或於食飲嚴密之處，素無外感而忽然運仆，忽然偏廢。此其是 
風非風，又可知矣。而盡以風治，其能堪哉！ 

<目錄>卷之十從集·雜證謨\諸風
<篇名>論續命等湯
屬性：按歷代相傳治中風之方，皆以續命等湯為主。考其所自，則始於《金匱要略》附方中有 
《古今錄驗》續命湯，然此必宋時校正之所增，而非仲景本方也。此自隋唐以來，則孫氏《 
千金方》乃有小續命、大續命、西川續命、排風等湯，故後世宗之。無不以此為中風主治矣 
。夫續命湯以麻黃為君，而以姜、桂並用，本發散外邪之佳方也。至小續命、大續命、西川 
續命等湯，則復加黃芩以兼桂、附，雖曰相制，而水火冰炭，道本不同，即有神妙，終非余 
之心服者。其他無論，獨怪乎河間、東垣、丹溪三子者，既於中風門皆言此病非風矣，而何 
於本門皆首列小續命湯，而附以加減之法。曰∶無汗惡寒，麻黃續命湯；有汗惡風無熱，桂 
枝續命湯；有汗身熱不惡寒，白虎續命湯；有汗身熱不惡風，葛根續命湯；無汗身涼，附子 
續命湯。若此諸法，但用治外感則可，用治內傷則不可。而三子之卷卷不舍者，皆此數方， 
又何前後之言不相應耶？再如大秦艽等湯，在《機要》《發明》俱雲∶治中風外無六經之形 
證，內無便溺之阻隔。如是血弱不能養筋，宜養血而筋自榮，以大秦艽湯，羌活愈風湯主之 
。夫秦艽湯雖有補血之藥，而寒散之劑居其半。夫既無六經之外邪，而用散何為也？既無阻 
隔之火邪，而用寒何為也？寒散既多，又果能養血氣而壯筋骨乎？秦艽湯且不可，愈風湯則尤 
其不可者也。吾不知用此法者，果出何意？ 

<目錄>卷之十從集·雜證謨\諸風
<篇名>論治中風（共三條）
屬性：凡治風之法，宜察淺深虛實及中經中髒之辨。蓋中經者，邪在三陽，其病猶淺；中髒者 
，邪入三陰，其病則甚。若在淺不治，則漸入於深；在經不治，則漸入於髒，此淺深之謂也 
。又若正勝邪者，乃可直攻其邪；正不勝邪者，則必先顧其本，此虛實之謂也。倘不知此， 
則未有不致敗者。 
一、大風大寒直中三陰致危者，必用《金匱》續命湯去石膏治之。若風寒在經，而頭疼 
惡寒，拘急身痛者，宜麻黃湯、麻桂飲隨證加減主之。甚者亦宜續命湯。若頭疼有汗惡風者 
，宜桂枝湯，或五積散。若風邪在經，熱多寒少，而為偏枯疼痛發熱者，宜大秦艽湯主之。 
甚者，愈風湯亦可。 
一、風寒諸病，無非外感證也。如輕淺在肺者，則為傷風。稍深在表里之間者，則為瘧 
疾。留連經絡者，則為寒熱往來。遍傳六經，徹內徹外者，則為傷寒、瘟疫。久留筋骨者， 
則為風痹、痛風，或為偏風。風熱上壅者，則為大頭時毒。風濕相搏者，則為大風、癘風。 
浮在肌膚者，則為斑疹、瘡毒。感在嶺南者，則為瘴氣。凡此者皆外感風寒之病，俱有門類 
，方論具載各條。舍此之外，但無表證者，均不得指為風也。 

<目錄>卷之十從集·雜證謨\諸風
<篇名>述古治權變
屬性：許胤宗治唐柳太后病風，脈沉欲脫，雲∶服湯藥無及矣。即以黃 防風煮湯數十斛，置 
床下熏薄之。是夕果語，更藥之而愈。 
王克明治盧州王守道風噤不能語，以熾炭燒地熱，灑以藥湯，置病者於上，須臾小蘇。 
若此二者，以病至垂危，藥不能及，亦治風之權變也。 

<目錄>卷之十從集·雜證謨\諸風
<篇名>諸風論列方
屬性：麻黃湯（散一） 桂枝湯（散九） 麻桂飲（新散七） 愈風湯（散五六） 排風湯（散百五） 
五積散（散三九） 續命湯（散五一） 小續命湯（散五二） 大續命湯（散五三） 大秦艽湯（和 
二四五） 

<目錄>卷之十從集·雜證謨\諸風
<篇名>論外備用方
屬性：二丹丸（補一五六 養陰血） 黃 丸（補一五五 虛風） 八風散（和二百四十 風邪上 
盛） 省風湯（和二三九 風痰） 清心散（和二四九 風痰） 琥珀壽星丸（和百十三 風痰） 
滌痰湯（和二四八 風痰） 四白丹（和二五四 清氣消風） 順風勻氣散（和二四二 行氣 
疏風） 薏苡仁湯（和二四七 中風流注） 虎骨散（和二百五十 半身不遂） 防風通聖散（攻 
十六 風熱便結） 三化湯（攻二九 邪實中焦） 胃風湯（散五七 虛風面腫） 秦艽升麻湯（ 
散五五 陽明中風） 地黃散（散五八 陰虛中風） 續命煮散（散五四 補虛散風） 十味銼 
散（熱四九 血弱身痛） 養正丹（熱一八九 痰涎上壅） 養血當歸地黃湯（和二四六 血 
少拘攣） 

<目錄>卷之十一從集·雜證謨\非風
<篇名>論正名（共二條）
屬性：非風一證，實時人所謂中風證也。此證多見卒倒，卒倒多由昏憒。本皆內傷積損頹敗而 
然，原非外感風寒所致。而古今相傳，咸以中風名之，其誤甚矣。故余欲易去中風二字，而 
擬名類風，又欲擬名屬風。然類風、屬風，仍與風字相近，恐後人不解，仍爾模糊，故單用 
河間、東垣之意，竟以非風名之。庶乎使人易曉，而知其本非風證矣。 
一、凡診諸病，必先宜正名。觀《內經》諸篇所言風證，各有淺深臟腑虛實寒熱之不同 
，前義已詳，本皆歷歷可考也。若今人之所謂中風者，則以《內經》之厥逆，悉指為風矣， 
延誤至今，莫有辨者。雖丹溪雲∶今世所謂風病，大率與痿證混同論治，此說固亦有之。然 
何不雲誤以厥逆為風也。惟近代徐東皋有雲∶ 厥類風，凡屍厥、痰厥、氣厥、血厥、 
酒厥等證，皆與中風相類。此言若乎近之，而殊亦未善也。使果風厥相類，則凡臨是證者， 
曰風可也，曰厥亦可也，疑似未決，將從風乎？將從厥乎？不知《經》所言者，風自風，厥自 
厥也。風之與厥，一表證也，一里證也。豈得謂之相類耶？奈何後人不能詳察經義，而悉以 
厥證為風。既名為風，安得不從風治。既從風治，安得不用散風之藥。以風藥而散厥證，所 
散者非元氣乎？因致真陰愈傷，真氣愈失，是速其死矣。若知為厥，則原非外感，自與風字 
無涉，此名之不可不正，證之不可不辨也。但名得其正，又何至有誤治之患。諸厥證義詳後 
厥逆本門，當與此門通閱。 

<目錄>卷之十一從集·雜證謨\非風
<篇名>論有邪無邪
屬性：凡非風等證，在古人諸書，皆雲氣體虛弱，榮衛失調，則真氣耗散，腠理不密，故邪氣 
乘虛而入。此言感邪之由，豈不為善，然有邪無邪，則何可不辨。夫有邪者，即傷寒瘧痹之 
屬；無邪者，即非風衰敗之屬。有邪者，必或為寒熱走注，或為腫痛偏枯，而神志依然無恙 
也；無邪者，本無痛苦寒熱，而肢節忽廢，精神言語倏爾變常也。有邪者，病由乎經，即風 
寒濕三氣之外侵也；無邪者，病出乎髒，而精虛則氣去，所以為眩運卒倒，氣去則神去，所 
以為昏憒無知也。有邪者，邪必乘虛而入，故當先扶正氣，但通經逐邪之品不得不用以為佐 
；無邪者，救本不暇，尚可再為雜用以傷及正氣乎。 

<目錄>卷之十一從集·雜證謨\非風
<篇名>論肝邪
屬性：凡五臟皆能致病，而風厥等證何以獨重肝邪，且其急暴之若此也？蓋人之所賴以生者， 
惟在胃氣，以胃為水谷之本也。故《經》雲∶人無胃氣曰死，脈無胃氣亦死。夫肝邪者，即 
胃氣之賊也，一勝一負，不相併立。凡此非風等證，其病為強直掉眩之類，皆肝邪風木之化 
也。其為四肢不用，痰涎壅盛者，皆胃敗脾虛之候也。然雖曰東方之實，又豈果肝氣之有餘 
耶？正以五陽俱敗，肝失所養，則肝從邪化，是曰肝邪。故在陰陽類論以肝臟為最下者，正 
謂其木能犯土，肝能犯胃也。然肝邪之見，本由脾腎之虛，使脾胃不虛，則肝木雖強，必無 
乘脾之患；使腎水不虛，則肝木得養，又何有強直之虞。所謂胃氣者，即二十五陽也，非獨 
指陽明為言也。所謂腎水者，即五臟六腑之精也，非獨指少陰為言也。然則真陽敗者真髒見 
，真陰敗者亦真髒見，凡脈證之見真髒者，俱為危敗之兆。所謂真髒者，即肝邪也，即無胃 
氣也，此即非風、類風之病之大本也。 

<目錄>卷之十一從集·雜證謨\非風
<篇名>論氣虛
屬性：凡非風卒倒等證，無非氣脫而然。何也？蓋人之生死，全由乎氣，氣聚則生，氣散則死 
。凡病此者，多以素不能慎，或七情內傷，或酒色過度，先傷五臟之真陰，此致病之本也。 
再或內外勞傷，復有所觸，以損一時之元氣，或以年力衰邁，氣血將離，則積損為頹，此發 
病之因也。蓋其陰虧於前，而陽傷於後，陰陷於下，而陽乏於上，以致陰陽相失，精氣不交 
，所以忽爾昏憒，卒然仆倒，此非陽氣暴脫之候乎。故其為病而忽為汗出者，營衛之氣脫也 
。或為遺尿者，命門之氣脫也。或口開不合者，陽明經氣之脫也。或口角流涎者，太陰髒氣 
之脫也。或四肢癱軟者，肝脾之氣敗也。或昏倦無知、語言不出者，神敗於心，精敗於腎也 
。凡此皆沖任氣脫，形神俱敗而然，故必於中年之後，乃有此證。 
何今人見此，無不指為風痰而治從消散。不知風中於外，痰郁於中，皆實邪也。而實邪 
為病，何遽令人暴絕若此？且既絕如此，尚堪幾多消散？而人不能悟，良可哀也。觀東垣雲∶ 
氣衰者多有此疾，誠知要之言也。奈後人不明其說，但以東垣為主氣。又豈知氣之為義乎？ 
故凡治卒倒昏沉等證，若無痰氣阻塞，必須以大劑參附峻補元氣。以先其急，隨用地黃、當 
歸、甘杞之類，填補真陰，以培其本。蓋精即氣之根，氣生於下，即向生之氣也。經曰∶精 
化為氣，即此之謂。舍是之外，他無實濟之術矣。雖然，夫以養生失道而病令至此，敗壞可 
知，猶望復全，誠非易也。第治得其法，猶可望其來復，若誤治之，則何堪再誤哉。 

<目錄>卷之十一從集·雜證謨\非風
<篇名>論痰之本
屬性：凡非風之多痰者，悉由中虛而然。夫痰即水也，其本在腎，其標在脾。在腎者，以水不 
歸原，水泛為痰也；在脾者，以食飲不化，土不制水也。不觀之強壯之人，任其多飲多食， 
則隨食隨化，未見其為痰也。惟是不能食者，反能生痰，此以脾虛不能化食，而食即為痰也 
。故凡病虛勞者，其痰必多，而病至垂危，其痰益甚，正以脾氣愈虛，則全不能化，而水液 
盡為痰也。然則，痰之與病，病由痰乎？痰由病乎？豈非痰必由於虛乎。可見天下之實痰無幾 
，而痰之宜伐者亦無幾。故治痰者，必當溫脾強腎以治痰之本，使根本漸充，則痰將不治而 
自去矣。治痰諸法見後及詳痰飲本門。 

<目錄>卷之十一從集·雜證謨\非風
<篇名>論經絡痰邪
屬性：余嘗聞之俗傳雲∶痰在周身，為病莫測。凡癱瘓螈 ，半身不遂等證，皆伏痰留滯而然 
。若此痰飲豈非邪類？不去痰邪，病何由愈？余曰∶汝知痰之所自乎？凡經絡之痰，蓋即津血 
之所化也。使果營衛和調，則津自津，血自血，何痰之有？惟是元陽虧損，神機耗敗，則水 
中無氣，而津凝血敗，皆化為痰耳。此果痰也，果精血也？豈以精血之外，而別有所謂痰者 
耶？若謂痰在經絡，非攻不去，則必並精血而盡去之。庶乎可也。否則，安有獨攻其痰，而 
津血自可無動乎？津血復傷，元氣愈竭，隨去隨化，痰必愈甚。此所以治痰者不能盡，而所 
盡者惟元氣也。矧復有本無痰氣，而妄指為痰以誤攻之者，又何其昧之甚也。故凡用治痰之 
藥，如滾痰丸、清氣化痰丸、搜風順氣丸之類，必其元氣無傷，偶有壅滯，而或見微痰之不 
清者。乃可暫用分消，豈雲無效。若病及元氣，而但知治標，則未有不日用而日敗者矣。 

<目錄>卷之十一從集·雜證謨\非風
<篇名>論治痰（共四條）
屬性：治痰之法，凡非風初病而痰氣不甚者，必不可猜其為痰。而妄用痰藥，此大戒也。若果 
痰涎壅盛，填塞胸膈，湯液俱不能入，則不得不先開其痰，以通藥食之道。而開痰之法，惟 
吐為捷。如古方之獨聖散、茶調散、稀涎散之屬，皆吐痰之劑也。但恐元氣大虛，不能當此 
峻利之物，或但用新方之吐法為妥，或用牛黃丸、抱龍丸之類，但使咽喉氣通，能進湯飲即 
止，不可盡攻其痰，致令危困，則最所當慎。以故治痰之法，又必察其可攻與否，然後用之 
，斯無誤也。若其眼直切牙，肢體拘急，面赤，強勁有力者，雖見昏沉，亦為可治。先用粗 
筋之類，挖開其口，隨以堅實筆乾擦住牙關，乃用淡淡姜鹽湯徐徐灌之。然後以中食二 
指探入喉中，徐引其吐。若指不能入，則以鵝翎醮湯代指探吐亦可。如是數次，得吐氣通， 
必漸蘇矣。然後酌宜可以進藥，此治實痰壅滯之法也。 
一、若死證已具，而痰聲漉漉於喉間者，吐亦無益，不必吐也。若痰氣盛極而不能吐者 
，亦不治之證也。又凡形氣大虛者，忌用吐法，是皆不可攻者也。 
一、凡形證已定而痰氣不甚，則萬勿治痰。但當調理氣血，自可漸愈。如果痰涎未清， 
則治痰之法當分虛實。若氣不甚虛，而或寒或濕生痰者，宜六安煎，二陳湯主之。因火為痰 
者，宜清膈飲及竹瀝、童便；火甚者，抽薪飲主之。脾虛兼嘔而多痰者，六君子湯，或五味 
異功散。陰氣不足，多痰兼燥而咳者，金水六君煎。陰虛水泛為痰者，六味丸、八味丸酌而 
用之。或為湯亦妙。脾腎虛寒，不能運化而為痰者，不必兼治痰氣，只宜溫補根本。若中氣 
虛者，理中湯或溫胃飲；陰不足者，理陰煎之類最佳。 
一、薛立齋曰∶若脾氣虧損，痰客中焦，閉塞清道，以致四肢百骸發為諸病者，理宜壯 
脾氣為主，兼佐以治痰，則中氣健而痰涎自化。非補中益氣，參術二陳之類不能治。最忌行 
氣化痰及倒倉之法。 

<目錄>卷之十一從集·雜證謨\非風
<篇名>論寒熱證（共二條）
屬性：凡非風口眼歪斜，有寒熱之辨。在經曰∶足陽明之筋，引缺盆及頰，卒口僻，急者，目 
不合。熱則筋縱，目不開。頰筋有寒，則急引頰移口；有熱則筋弛縱緩，不勝收，故僻。此 
經以病之寒熱言筋之緩急也。然而血氣無虧，則雖熱未必緩，雖寒未必急，亦總由血氣之衰 
可知也。嘗見有引《內經》之意而曰∶偏於左者，以左寒而右熱；偏於右者，以右寒而左熱 
，誠謬言也。不知偏左者，其急在左，而右本無恙也；偏右者亦然。故無論左右，凡其拘急 
之處，即血氣所虧之處也。以藥治者，左右皆宜從補。以艾治者，當隨其急處而灸之。蓋經 
脈既虛，須借艾火之溫以行其氣，氣行則血行，故筋可舒而歪可正也。凡諸灸法，有言左灸 
右，右灸左者。此亦《內經·繆刺論》之法，從之亦無不可。至若經言寒熱，則凡如唇緩流 
涎，聲重，語遲含糊者，是皆縱緩之類。縱緩者多由乎熱，而間亦有寒者，氣虛故也。歪斜 
牽引，抽搐反張者，皆拘急之類。拘急者多由乎寒，而間亦有熱者，血虛故也。蓋經所言者 
，言理之常，余所言者，言病之變，亦無非理也。使讀經不明理，必反害經意矣。故臨此證 
者，不可不加之詳審。 
一、非風螈 等證，亦有寒熱之辨。觀之經曰∶寒則反折筋急，熱則筋弛縱不收，此固 
其常也。然寒熱皆能拘急，亦皆能弛縱，此又不可不知。如寒而拘急者，以寒盛則血凝，血 
凝則滯澀，滯澀則拘急，此寒傷其營也。熱而拘急者，以火盛則血燥，血燥則筋枯，筋枯則 
拘急，此熱傷其營也。又若寒而弛縱者，以寒盛則氣虛，氣虛則不攝，不攝則弛縱，此寒傷 
其衛也。熱而弛縱者，以熱盛則筋軟，筋軟則不收，不收則弛縱，此熱傷其衛也。以此辨之 
，豈不明析，且或寒或熱，必有脈證可據，但宜因證而治之。若病無寒熱，則當專治血氣無 
疑矣。 

<目錄>卷之十一從集·雜證謨\非風
<篇名>論治血氣（共二條）
屬性：凡非風口眼歪斜，半身不遂，及四肢無力，掉搖拘攣之屬，皆筋骨之病也。夫肝主筋， 
腎主骨，肝藏血，腎藏精。精血虧損，不能滋養百骸，故筋有緩急之病，骨有痿弱之病，總 
由精血敗傷而然。即如樹木之衰，一枝津液不到，即一枝枯槁，人之偏廢亦猶是也。經曰∶ 
足得血而能步，掌得血而能握。今其偏廢如此，豈非血氣衰敗之故乎？臨川陳先生曰∶醫風 
先醫血，血行風自滅。蓋謂肝邪之見，本由肝血之虛，肝血虛則燥氣乘之，而木從金化，風 
必隨之，故治此者，只當養血以除燥，則真陰復而假風自散矣。若用風藥，則風能勝濕，血 
必愈燥，大非宜也。 
一、偏枯拘急痿弱之類，本由陰虛，言之詳矣。然血氣本不相離，故陰中有氣，陰中亦 
有血。何以辨之？夫血非氣不行，氣非血不化。凡血中無氣，則病為縱緩廢弛；氣中無血， 
則病為抽掣拘攣。何也？蓋氣主動，無氣則不能動，不能動則不能舉矣；血主靜，無血則不 
能靜，不能靜則不能舒矣。故筋緩者，當責其無氣；筋急者，當責其無血。無血者宜三陰煎 
，或大營煎、小營煎之類主之。無氣者宜五福飲、四君子湯、十全大補湯之類主之。其與痿 
證之不動，痛風之不靜者，義稍不同，詳列本門。 

<目錄>卷之十一從集·雜證謨\非風
<篇名>非風諸證治法（共十二條）
屬性：凡非風證未有不因表里俱虛而病者也，外病者病在經。內病者，病在髒。治此之法，只 
當以培補元氣為主。若無兼證，亦不宜攻補兼施，徒致無益。蓋其形體之壞，神志之亂，皆 
根本傷敗之病，何邪之有？能復其元，則庶乎可望其愈。 
一、初病卒倒，危急不醒，但察其有無死證。如無死證，而形氣不脫，又無痰氣，但扶 
定掐其人中，自當漸醒，或以白湯、薑湯徐徐灌之，亦可待其甦醒，然後察證治之。若無痰 
無氣，而息微色白，脈弱暴脫者，急以獨參湯或淡薑湯灌之俱可。若其有痰甚者，以前治痰 
法吐之；其痰不甚，或以白湯調抱龍丸一丸，以暫開其痰。無痰聲者不可用。若因氣厥昏沉 
而氣壅喘滿，氣閉不醒者，則用淡薑湯調蘇合丸一丸，以暫開其氣。若氣不壅滿者不可用。 
其有久之不醒，或牙關不能開者，則以半夏或牙皂、細辛之類為末，少許吹入鼻中。有嚏者 
可治，無嚏者不可治；或以皂莢為末，捻紙燒煙沖入鼻中亦可。 
一、人於中年之後，多有此證，其衰可知。經雲∶人年四十而陰氣自半，正以陰虛為言 
也。夫人生於陽而根於陰，根本衰則人必病，根本敗則人必危矣。所謂根本者，即真陰也。 
人知陰虛唯一，而不知陰虛有二∶如陰中之水虛，則多熱多燥，而病在精血；陰中之火虛， 
則多寒多滯，而病在神氣。若水火俱傷，則形神俱弊，難為力矣。火虛者，宜大補元煎、右 
歸飲、右歸丸、八味地黃丸之類主之，庶可以益火之源；水虛者，宜左歸飲、左歸丸、六味 
地黃丸之類主之，庶可以壯水之主。若氣血俱虛，速宜以大補元煎之類，悉力挽回，庶可療 
也。凡多熱多火者忌辛溫，及參術薑桂之類，皆不宜輕用；多寒多濕者忌清涼，如生地、芍 
藥、麥冬、石斛之類，皆非所宜。若氣虛卒倒，別無痰火氣實等證，而或者妄言中風，遽用 
牛黃丸、蘇合丸之類再散其氣，則不可救矣。 
一、非風有火盛而病者，即陽證也。火甚者，宜專治其火，以徙薪飲、抽薪飲、白虎湯 
之類酌而用之。火微者，宜兼補其陰，以一陰煎、二陰煎、或加減一陰煎之類主之。凡治火 
之法，但使火去六七，即當調治其本。然陽盛者陰必病，故治熱必從血分。甚者用苦寒，微 
者用甘涼，欲其從乎陰也。 
一、非風有寒盛而病者，即陰證也，專宜益火。寒微者，宜溫胃飲、八味地黃丸之類主 
之。寒甚者宜右歸飲、回陽飲、理中湯、四逆湯之類主之。然寒勝者陽必病，故治寒之法， 
必從氣分而從乎陽也。如陽脫寒甚者，仍宜灸關元、氣海、神闕，以回其陽氣。 
一、非風眩運，掉搖惑亂者，總由氣虛於上而然。經曰∶上氣不足，腦為之不滿，頭為 
之苦傾，目為之苦眩。又曰∶上虛則眩，此明訓也。凡微覺此證，即當以五福飲之類培其中 
氣；虛甚者，即宜用大補元煎，或十全大補湯之類治之。否則，卒倒之漸所由至也。丹溪曰 
∶無痰不作運。豈眩運者必皆痰證耶？此言最為不妥，別有詳義，見眩運門。 
一、非風麻木不仁等證，因其血氣不至，所以不知痛癢。蓋氣虛則麻，血虛則木，麻木 
不已，則偏枯痿廢漸至日增，此魄虛之候也。經曰∶痱之為病，身無痛者，四肢不收，智亂 
不甚。其言微知，可治；甚則不能言，不可治也。此即其類，而但有微甚之辨耳。又經曰∶ 
營氣虛則不仁，衛氣虛則不用，營衛俱虛，則不仁且不用，肉如故也。人身與志不相有曰死 
，亦此類也。故凡遇此證，只宜培養血氣，勿得誤認為痰。 
一、夏月卒倒，忽患非風抽搐等證，此火克金，熱傷氣而然。即今人之所謂暑風也。氣 
虛者宜用參 ，或十味香薷飲亦可。若水不制火而多煩渴者，宜生脈散，或人參竹葉石膏湯 
。若火獨盛者，宜瓜水綠豆飲，或用芩連之屬，暫解其熱。若單由傷氣而無火者，宜獨參湯 
，或四君子湯。若伏陰在內，而陽虛氣脫者，必用附子理中湯，或六味回陽飲之類，放膽用 
之。勿謂夏月忌溫熱，此不達之言也。 
一、肥人多有非風之證，以肥人多氣虛也。何以肥人反多氣虛？蓋人之形體，骨為君也 
，肉為臣也。肥人者，柔勝於剛，陰勝於陽者也。且肉以血成，總皆陰類，故肥人多有氣虛 
之證。然肥人多濕多滯，故氣道多有不利。若果痰氣壅滯，則不得不先為清利，宜於前治痰 
之法隨宜暫用。若無痰而氣脫卒倒者，必宜四君、六君、或十全大補湯、大補元煎之類主之 
。 
一、非風煩熱自汗，小水不利者，不可以藥利之。蓋津液外泄，小水必少，若再用滲利 
，則陰水愈竭，無以制火，而躁煩益甚，但使熱退汗止，則小水自利也。況自汗者多屬陽明 
之證，亦忌利小便。宜生脈散、一陰煎之類主之，火甚者，宜加減一陰煎。 
一、非風遺尿者，由腎氣之虛脫也，最為危證。宜參、 、歸、術之類補之是矣。然必 
命門火衰，所以不能收攝，其有甚者，非加桂附，終無濟也。 
一、屍厥、酒厥、痰厥、氣厥、血厥之屬，今人皆謂之中風，而不知總屬非風也，俱詳 
後厥逆本門。 

<目錄>卷之十一從集·雜證謨\非風
<篇名>論用藥佐使
屬性：凡非風而有兼證者，則通經佐使之法本不可廢。蓋其脈絡不通，皆由血氣，血氣兼證， 
各有所因∶如因於風者必閉郁。因於寒者必凝澀。因於熱者必乾涸。因於濕者必壅滯。因於 
虛者必不營運。諸如此者，皆能阻塞經絡，此佐使之法所以亦有不同也。凡風閉者，宜散而 
通之，如麻黃、桂枝、柴胡、羌活、細辛、白芷之屬是也。寒凝者，宜熱而通之，如蔥、椒 
、桂、附、乾薑之屬是也。熱燥者，宜涼而通之，如芩、連、梔、柏、石膏、知母之屬是也 
。濕滯者，宜溫利而通之，如蒼朮、濃朴、茵陳、萆 、五苓之屬是也。血滯者，宜活而通 
之，如芎、歸、牛膝、紅花、桃仁、大黃、芒硝之屬是也。氣滯者，宜行而通之，如木香、 
香附、烏、沉、枳、藿之屬是也。痰滯者，宜開而通之，如南星、半夏、牛黃、天竺黃、朱 
砂、海石、玄明粉之屬是也。氣血虛弱者，宜溫補而通之，如參、 、歸、術、熟地、枸杞 
、杜仲、牛膝之屬是也。凡此通經之法，若乎盡矣，然虛實之異猶當察焉。蓋通實者，各從 
其類。使無實邪，而妄用通藥，則必傷元氣，反為害矣。通虛者，則或陰或陽，尤當知其要 
也。如參 所以補氣。而氣虛之甚者，非姜附之佐，必不能追散失之元陽；歸地所以補精血 
，而陰虛之極者，非桂附之引，亦不能復無根之生氣。寒邪在經，而客強主弱，非桂附之勇 
則血脈不行，寒邪不去。痰濕在中而土寒水泛者，非姜附之暖，則脾腎不健，痰濕不除。此 
通經之法，大都實者可用寒涼，虛者必宜溫熱也。但附子之性，剛勇而熱，凡陰虛水虧而多 
熱多燥者，自非所宜；若無燥熱，但涉陽虛，而諸藥有不及者，非此不能達也。古人云∶附 
子與酒同功，義可知矣。今人謂附子有毒，多不敢用，不知制用得宜，何毒之有，此誠奇品 
，其毋忽之。 

<目錄>卷之十一從集·雜證謨\非風
<篇名>辨經髒諸證（共五條）
屬性：凡非風等證，當辨其在經在髒。經病者輕淺可延，髒病者深重可畏。經病者病連肢體， 
髒病者敗在神氣。雖病在經者無不由中，而表里微甚則各有所主。此經髒之不可不辨也。然 
在經在髒，雖有不同，而曰陰曰陽，則無不本乎氣血。但知氣血之緩急，知陰陽之虧勝，則 
盡其善矣。若必曰某髒某經，必用某方某藥，不知通變，多失其真。故凡鑿執之談，每有說 
得行不得者，正以心之所至，口不能宣也，必也知幾知微，斯足稱神悟之品。 
一、經病之輕證∶皮毛枯澀，汗出，眩運，鼻塞者，肺之經病。血脈不榮，顏色憔悴者 
，心之經病。肌肉消瘦，浮腫不仁，肉 筋惕，四肢不用者，脾之經病。筋力疲睏，拘急掉 
螈，脅肋脹痛者，肝之經病。口眼歪斜者，足陽明及肝膽經病。骨弱無力，坐立不能者，腎 
之經病。 
一、經病之危證∶皮腠冰冷，滑汗如油，畏寒之甚者，肺之經病。舌強不能言者，心腎 
經病。唇緩口開手撒者，脾之經病。眼瞀昏黑無見，筋痛之極者，肝腎經病。耳聾絕無聞， 
骨痛之極者，腎之經病。反張戴眼，腰脊如折者，膀胱經病。 
一、髒病之稍輕證∶咳嗽微喘，短氣，悲憂不已者，病在肺臟。言語無倫，神昏多笑， 
不寐者，病在心臟。腹滿少食，吐涎嘔惡，吞酸噯氣，譫語多思者，病在脾胃。胸脅氣逆， 
多驚多怒者，病在肝膽。少腹疼痛，二便不調，動氣上沖，陰痿，呻吟多恐者，病在腎臟。 
一、髒病之危證∶氣大急大喘，或氣脫失聲，色灰白或紫赤者，肺腎氣絕。神脫色脫， 
昏沉不醒，色赤黑者，心臟氣絕。痰涎壅極，吞吐不能，呃逆不止，腹脹之極，色青黑者， 
脾胃氣絕。眼閉不開，躁急擾亂，懊 囊縮，色青灰白者，肝臟氣絕。聲喑不出，寒厥 
不回，二便閉不能通，泄不能禁者，腎臟氣絕。 

<目錄>卷之十一從集·雜證謨\非風
<篇名>不治證
屬性：凡非風口開眼閉，手撒遺尿，吐沫直視，聲如鼾睡，昏沉不醒，肉脫筋痛之極，發直， 
搖頭上竄，面赤如裝，或頭重，面鼻山根青黑，汗綴如珠，痰聲漉漉者，皆不治。 
一、非風之脈，遲緩可生，急數弦大者死。 

<目錄>卷之十一從集·雜證謨\非風
<篇名>述古
屬性：（共二條，是皆風門論治，故列於此） 
華元化曰∶風之厥，皆由中於四時不從之氣，故為病焉。有癮疹者，有偏枯者，有失音 
者，有歷節者，有癲厥者，有疼痛者，有聾瞽者，有瘡癩者，有脹滿者，有喘乏者，有赤白 
者，有青黑者，有瘙癢者，有狂妄者，皆起於風也。其脈浮虛者，自虛而得之。實大者，自 
實而得之。弦緊者，汗出而得之。喘乏者，飲酒而得之。癲厥者，自勞而得之。手足不遂， 
語言謇澀者，房中而得之。癮疹者，自卑濕而得之。歷節疼痛者，因醉犯房而得之。聾瞽瘡 
癩者，自五味飲食、冒犯禁忌而得之。千端萬狀，莫離於五臟六腑而生矣。 
薛立齋曰∶前證若因腎虛陰火而肝燥者，宜用六味地黃丸生腎水，滋肝血。若因怒動肝 
火而血耗者，用四物加柴、梔、丹皮、茯苓以清肝火，生肝血。若因脾經鬱結而血耗者，用 
歸脾、四物二湯以補脾氣，生肝血。若脾氣虛而痰滯者，用二陳加白朮、柴胡，健脾以化痰 
。若因脾虛濕而風痰不利者，用二陳加南星、蒼朮、防風，勝濕以化痰。若脾經郁而滯者， 
用歸脾湯加柴胡、半夏。若腎經敗液為痰者，用六味丸。 

<目錄>卷之十一從集·雜證謨\非風
<篇名>灸法
屬性：凡用灸法，必其元陽暴脫，及營衛血氣不調，欲收速效，惟艾火為良。然用火之法，惟 
陽虛多寒，經絡凝滯者為宜。若火盛金衰，水虧多燥，脈數發熱，咽乾麵赤，口渴便熱等證 
，則不可妄加艾火。若誤用之，必致血愈燥而熱愈甚，是反速其危矣。 
一、凡灸法，頭面上艾炷宜小不宜大，手足上乃可粗也。又須自上而下，不可先灸下， 
後灸上。 
灸非風卒厥危急等證∶ 
神闕∶用淨鹽炒干，納於臍中令滿，上加濃姜一片蓋定，灸百壯至五百壯，愈多愈妙。 
姜焦則易之。或以川椒代鹽；或用椒於下，上蓋以鹽，再蓋以姜灸之，亦佳。 
丹田、氣海∶二穴俱連命門，實為生氣之海，經脈之本，灸之皆有大效。 
灸非風連髒，氣塞涎上，昏危不語等證∶ 
百會、風池、大椎、肩井、曲池、間使、足三里。 
灸口眼歪斜∶ 
聽會（灸眼）、客主人（灸眼）、頰車（灸口）、地倉（灸口）、承漿（灸口）、合谷。 
灸手足不遂，偏枯等證∶ 
百會、肩 、曲池、風市、環跳、足三里、絕骨（即懸鐘）。 
華元化曰∶心風者，宜灸心俞。肺風者，宜灸肺俞。脾風者，宜灸脾俞。肝風者，宜灸 
肝俞。腎風者，宜灸腎俞。又治陽脫灸法，見熱陣四十六。 

<目錄>卷之十一從集·雜證謨\非風
<篇名>非風論列方
屬性：四君子湯（補一） 六君子湯（補五） 金水六君煎（新和一） 大補元煎（新補一） 五福飲 
（新補六） 五味異功散（補四） 大營煎（新補十四） 小營煎（新補十五） 十全大補湯（補二 
十） 四物湯（補八） 歸脾湯（補三二） 補中益氣湯（補三十） 二陰煎（新補十） 一陰煎（新 
補八） 加減一陰煎（新補九） 三陰煎（新補十一） 四逆湯（熱十四） 十味香薷飲（和一七一 
）獨參湯（補三五） 生脈散（補五六） 六味回陽飲（新熱二） 理中湯（熱一） 理陰煎（新熱 
三） 溫胃飲（新熱五） 左歸飲（新補二） 右歸飲（新補三） 六味丸（補百二十） 左歸丸（新 
補四） 右歸丸（新補五） 八味丸（補一二一） 二陳湯（和一） 六安煎（新和二） 白虎湯（寒 
二） 抽薪飲（新寒三） 徙薪飲（新寒四） 綠豆飲（新寒十四） 抱龍丸（小八五） 牛黃丸（和 
三六五） 蘇合丸（和三七一） 吐法（新攻一） 獨聖散（攻百六） 茶調散（攻百七） 稀涎散（ 
攻四三） 人參竹葉石膏湯（寒五） 

<目錄>卷之十一從集·雜證謨\非風
<篇名>論外備用方
屬性：參附湯（補三七） 術附湯（補四一） 《神效》黃 湯（補四八 麻木） 人參膏（補一六 
三） 地黃飲子（補九九） 青州白丸子（和百十二 痰氣） 三生飲（熱九四 痰盛） 愈風丹（ 
和二七四 血氣受邪） 易老天麻丸（和二七五 血虛受邪） 交加散（和二五二 血虛經閉） 
三建湯（熱四二 陰厥） 神應養真丹（和三一三 癱瘓） 通關散（因九八） 續斷丸（和三 
百六 腳病） 酒浸牛膝丸（和三百八 腰腳無力） 調元健步丸（和三一一 下步無力） 

<目錄>卷之十一從集·雜證謨\厥逆
<篇名>經義（並附釋義）
屬性：《脈解篇》曰∶內奪而厥，則為喑俳，此腎虛也。少陰不至者，厥也。 
詳本篇之言厥者，以其內奪，謂奪其五內之精氣也。喑，聲不能出也。俳，肢體偏廢也 
。今人見此，必皆謂之中風，而不知由於內奪，由於腎虛。蓋聲出於肺而本乎腎，形強在血 
而本乎精，精氣之本皆主於腎，故少陰不至則為厥。又《調經論》曰∶志不足則厥。《本神 
篇》曰∶腎氣虛則厥。觀此諸論，則非風之義可知矣。故凡治此者，當以前非風證治第三條 
等法主之。 
《調經論》∶岐伯曰∶氣之所並為血虛，血之所並為氣虛。帝曰∶人之所有者，血與氣 
耳。今夫子乃言血並為虛，氣並為虛，是無實乎？岐伯曰∶有者為實，無者為虛。今血與氣 
相失，故為虛焉。血與氣並，則為實焉。血之與氣並走於上，則為大厥。厥則暴死。氣復反 
則生，不反則死。 
氣並為血虛，血並為氣虛，此陰陽之偏敗也。今其氣血並走於上，則陰虛於下，而神氣 
無根，是即陰陽相離之候，故致厥脫而暴死。復反者輕，不反者甚。此正時人所謂卒倒暴仆 
之中風，亦即痰火上壅之中風，而不知實由於下虛也。然上實者，假實也，其有甚者，亦宜 
稍為清理；下虛者，若無實邪可據，則速當峻補其下。 
《陽明脈解篇》曰∶厥逆連髒則死，連經則生。 
觀本篇之連經連髒，本以厥逆為言，何其明顯平正。蓋連經者病在肌表，故輕而生；連 
髒者病在根本，故重而死。既知此為厥逆，則凡卒倒暴仆等證，其非風也可知，而河間諸公 
，皆以中腑中髒為言，則是風非風始混亂而莫辨矣。 
《大奇論》曰∶脈至如喘，名曰暴厥。暴厥者，不知與人言。 
《解精微論》曰∶厥則目無所見。夫人厥則陽氣並於上，陰氣並於下。陽並於上，則火 
獨光也；陰並於下，則足寒，足寒則脹也。 
詳此二論，雲脈至如喘者，謂脈之急促如喘，此血氣敗亂之候。故致暴厥不言，即今人 
所謂中風不語之屬也。雲陽並於上，陰並於下，此即上熱下寒，水火不交之候，故為目無所 
見，即中風昏眩之屬也。不語者，責在肺腎。昏眩者，責在肝脾。暫見者，氣復則蘇。陰敗 
者，最危之候。俱當按法如前而救其本。 
《癲狂篇》曰∶厥逆為病也，足暴清，胸若將裂，腸若將以刀切之，煩而不能食，脈大 
小皆澀。暖取足少陰，清取足陽明。清則補之，溫則瀉之。 
暴清，即暴冷也。若裂若切，謂其懊 痛楚，莫可名狀，此即所謂躁擾煩亂之中風 
也。有火者，多溫熱而脈洪大，宜清陰中之火；有痰者，多喘壅而脈滑實，宜開上焦之痰； 
無火無痰，多寒涼而脈澀弱，宜補其元氣。凡證有若此而兼之昏亂不醒者，此真連髒之甚者 
也。多不可治。 
《生氣通天論》曰∶陽氣者，煩勞則張，精絕，辟積於夏，使人煎厥。陽氣者，大怒則 
形氣絕，而血菀於上，使人薄厥。 
此雲煎厥者，即熱厥之類。其因煩勞而病積於夏，亦今雲暑風之屬也。若見抽搐痰涎卒 
倒者，當即以前暑風之法治之。薄厥者，急迫相搏之謂，因於大怒，即氣厥血厥之屬，治法 
如後。 
《通評虛實論》曰∶凡治消癉仆擊，偏枯痿厥，氣滿發逆，肥貴人，則膏粱之疾也。膈 
塞閉絕，上下不通，則暴憂之病也。暴厥而聾，偏塞閉不通，內氣暴薄也。不從內、外中風 
之病，故瘦留着也。 
詳此膏粱之疾，即酒色之傷，脾腎之病也。暴憂之病，即悲憂傷肺之屬也。內氣暴薄， 
即郁怒傷肝之屬也，凡此皆內傷之病。其有不從內，而外中於風者，則必留着經絡，故為消 
瘦痛痹之病。是可見內傷外感之辨，其不可混言有如此。 
《逆順肥瘦篇》曰∶夫沖脈者，五臟六腑之海也，五臟六腑皆稟焉。其上者，出於頏顙 
，滲諸陽，灌諸精。其下者，注少陰之大絡，出於氣街，循陰股內廉，入 中，伏行 
骨內，下至內踝之後屬而別。其下者，並於少陰之經，滲三陰。其前者，伏行出跗屬， 
下循跗，入大指間，滲諸絡而溫肌肉。故別絡結則跗上不動，不動則厥，厥則寒矣。 
詳此沖脈之義，則上自頭，下自足，後自背，前自腹。凡五臟六腑，十二經脈，無所不 
稟，故稱為五臟六腑十二經脈之海。夫海為百川之宗，凡諸經發源之處，即皆有會合之義， 
其於通身血氣盛衰皆歸乎此可知也。然沖脈起於胞中，即其經絡之所，亦即其聚蓄之所，故 
稱為血海，亦稱為命門。此即所謂根本之宅也。若素縱情慾，以致精氣之源傷敗於此，則厥 
脫暴仆等病，亦因於此。不然，則何以忽然仆倒而神形俱敗，表里俱殘，全無知覺，一至於 
此，是豈一經一髒之病之所致歟？於此察之，則實由沖脈崩敗必無疑矣。故凡治此者，欲舍 
根蒂而求其濟，吾知其必無是理也。沖脈詳義具《類經·經絡類》第二十七篇注中。 
《繆刺論》曰∶邪客於手足少陰太陰足陽明之絡，此五絡皆會於耳中，上絡左角。五絡 
俱竭，令人身脈皆動，而形無知也。其狀若屍，或曰屍厥。剃其左角之發方一寸，燔治，飲 
以美酒一杯，不能飲者灌之，立已。（仍有刺法，詳二十七卷耳證門） 
詳此屍厥一證，乃外邪卒中之惡候。凡四時不正之氣，及山魔土煞五屍魘魅之屬，皆是 
也。犯之者，忽然手足厥冷，肌膚寒慄，面目青黑，精神不守，或口噤妄言，痰涎壅塞，或 
頭旋運倒，不省人事，即名飛屍卒厥，宜用針法，具見本經。若用艾灸，則無如秦承祖灸鬼 
法及華陀灸陽脫法為妙。凡用藥之法，當知邪之所湊，必因氣虛，故在本經即以左角之血餘 
，用補五絡之脫竭，其義可知。若此危急之際，非用參附回陽等藥，何以挽回？若果邪氣壅 
盛，胸膈不清，則不得不先為開通，然後調理，宜不換金正氣散，流氣飲，蔥薑湯，蘇合丸 
之類酌而主之。 
《方盛衰論》∶雷公請問，氣之多少，何者為逆？何者為從？帝曰∶陽從左，陰從右，老 
從上，少從下。是以氣多少，逆皆為厥。問曰∶有餘者厥耶？答曰∶一上不下，寒厥到膝。 
少者，秋冬死。老者，秋冬生。氣上不下，頭痛癲疾，求陽不得，求陰不審，五部隔無征。 
若居曠野，若伏空室，綿綿乎屬不滿日。是以少氣之厥，令人妄夢，其極至迷。 
此言氣逆者，即為厥也。凡陰陽之氣，陽從左而升，陰從右而降，故陽病者左為甚，陰 
病者右為甚，以升者不升，降者不降，而逆其升降之氣也。又人之生氣，必自下而升，故老 
人之氣已衰於下，而從上者為順；少壯之氣，先盛於下，而從下者為順。若以老人而神衰於 
上，其所終之氣可知；少壯而形衰於下，其所始之氣可知，皆逆候也。及其為病而一上不下 
，此其根本已虧，故寒厥到膝。少年以陽氣方盛，而陽衰若此，故秋冬當死。老人以陽氣本 
衰，而畏寒其常，故秋冬無慮。凡此厥逆之病，謂其陽若非陽，謂其陰若非陰，五臟隔絕， 
無征可驗。若不能終其日者，蓋甚言其凋敝難為也。再若人之妄夢而有至迷亂昏絕者，此以 
心腎不交而精神散越，故為厥逆。有至如此，亦總屬少陰根本之病。 
《厥論》∶岐伯曰∶陽氣衰於下，則為寒厥；陰氣衰於下，則為熱厥。帝曰∶熱厥之為 
熱也，必起於足下者，何也？岐伯曰∶陽氣起於足五指之表，陰脈者集於足下，而聚於足心 
，故陽氣勝則足下熱也。帝曰∶寒厥之為寒也，必從五指而上於膝者，何也？曰∶陰氣起於 
五指之里，集於膝下而聚於膝上。故陰氣勝則從五指至膝上寒，其寒也，不從外，皆從內也 
。寒厥何失而然也？此人者質壯，以秋冬奪於所用，陽氣衰不能滲營其經絡，陽氣日損，陰 
氣獨在，故手足為之寒也。熱厥何如而然也？酒入於胃，則絡脈滿而經脈虛，陰氣虛則陽氣 
入，陽氣入則胃不和，胃不和則精氣竭，精氣竭則不營其四支也。此人必數醉若飽以入房， 
氣聚於脾中不得散，酒氣與谷氣相搏，熱盛於中。故熱遍於身，內熱而溺赤也。夫酒氣盛而 
悍，腎氣日衰，陽氣獨勝。故手足為之熱也。帝曰∶厥或令人腹滿，或令人暴不知人 
，或至半日遠至一日乃知人者，何也？岐伯曰∶陰氣盛於上則下虛，下虛則腹脹滿；陽氣盛 
於上，則下氣重上而邪氣逆，逆則陽氣亂，陽氣亂則不知人也。 
《厥論》帝曰∶願聞六經脈之厥狀病能也。岐伯曰∶巨陽之厥，則腫首頭重，足不能 
行，發為 仆，嘔血善衄。陽明之厥，則癲疾欲走呼，腹滿不得臥，面赤而熱，妄見而 
妄言，喘咳身熱，善驚衄、嘔血。少陽之厥，則暴聾頰腫而熱，脅痛， 不可以運，機 
關不利，腰不可以行，項不可以顧，發腸癰不可治，驚者死。太陰之厥，則腹滿 脹， 
後不利，不飲食，食則嘔，不得臥， 急攣，心痛引腹。少陰之厥，則口乾溺赤，腹滿 
心痛，嘔變，下泄清。厥陰之厥，則少腹腫痛，腹脹，涇溲不利，好臥屈膝，陰縮腫， 
內熱，攣腰痛，虛滿（前閉，譫言）。三陰俱逆，不得前後，使人手足寒，三日死。手太陰 
厥逆，虛滿而咳，善嘔沫。手心主、少陰厥逆，心痛引喉，身熱。死不可治。手太陽厥逆， 
耳聾泣出，項不可以顧，腰不可以俯仰。手陽明、少陽厥逆，發喉痹，嗌腫，痙。 
詳本論之寒厥熱厥，雖皆以手足為言，而實以陰陽之敗亂為言也。故寒厥言奪於所用， 
熱厥言因於數醉，正以陰陽之氣無不起於手足。故凡厥之將作，則寒熱麻痹必先由手足而起 
，及其甚也，則變出百端，或五臟六腑各有其證如此。然則手足之厥，特其形見之徵兆耳。 
而見微知着，自當因標而慮本也。 

<目錄>卷之十一從集·雜證謨\厥逆
<篇名>傷寒厥逆
屬性：仲景曰∶傷寒一二日至四五日而厥者，必發熱，前熱者，後必厥。厥深者，熱亦深。厥 
微者，熱亦微。厥應下之，而反發汗者，必口傷爛赤。凡厥者，陰陽氣不相順接便為厥。厥 
者，手足逆冷是也。厥少熱多，其病當愈。寒多熱少，陽氣退，其病為進也。 
詳此仲景之厥逆，頗與《內經》有異。蓋以手足言之，在《內經》則有寒厥、熱厥之分 
；在仲景則單以逆冷者為厥。再以邪正言之，在《內經》則論在元氣，故其變出百端，而在 
氣在血俱有危證；在仲景則論在邪氣，故單據手足，而所畏者則在陰進而陽退也。觀成無己 
曰∶厥為陰之盛也，義可知矣。諸傷寒厥逆等證，俱詳具傷寒門。 

<目錄>卷之十一從集·雜證謨\厥逆
<篇名>論證
屬性：厥逆之證，危證也。蓋厥者，盡也。逆者，亂也。即氣血敗亂之謂也，故《內經》特重 
而詳言之。如雲卒厥、暴厥者，皆厥逆之總名也。如雲寒厥、熱厥者，分厥逆之陰陽也。 
如雲連經，連髒者，論厥逆之死生也。再若諸經臟腑之辨，亦既詳矣。又近世猶有氣厥、血 
厥、痰厥、酒厥、髒厥、蛔厥等證，亦無非本之經義。觀《內經》諸論已極明顯，奈何後人 
猶不能察？凡遇此證，則悉認之為中風，竟不知厥逆為何病，而通作風治，害孰甚焉！余深悲 
之，故於前非風門悉力辨正。至於治此之法，即當以前非風證治互相參用，正所以治厥逆也 
。其有未盡等證，仍列如後條。 

<目錄>卷之十一從集·雜證謨\厥逆
<篇名>論治（共七條）
屬性：一、寒厥熱厥之治∶凡寒厥者，必四肢清涼，脈沉微不數，或雖數而無力，或畏寒喜熱 
，引衣自覆，或下痢清谷，形證多惺惺。雖此類皆屬寒證，然似熱非熱之證猶多。故凡以手 
足見厥而脈證俱無實熱者，悉寒厥之無疑也。 
熱厥者，必先多熱證，脈沉滑而數，畏熱喜冷，揚手掉足，或煩躁不寧，大便秘赤，形 
證多昏冒。凡治此二者，即當以非風門治寒治熱之法主之。至若傷寒厥證，其陰其陽，亦 
當以此法為辨。但傷寒之厥，辨在邪氣，故寒厥宜溫，熱厥可攻也。《內經》之厥，重在 
元氣，故熱厥當補陰，寒厥當補陽也。二者之治，不可不察。 
一、氣厥之證有二，以氣虛、氣實皆能厥也。氣虛卒倒者，必其形氣索然，色清白，身 
微冷，脈微弱，此氣脫證也。宜參、 、歸、術、地黃、枸杞、大補元煎之屬。甚者，以回 
陽飲、獨參湯之類主之。氣實而厥者，其形氣憤然勃然，脈沉弦而滑，胸膈喘滿，此氣逆證 
也。經曰∶大怒則形氣絕，而血菀於上，即此類也。治宜以排氣飲，或四磨飲，或八味順氣 
散、蘇合香丸之類，先順其氣。然後隨其虛實而調理之。又若因怒傷氣逆，氣旋去而真氣受 
損者，氣本不實也；再若素多憂鬱恐畏，而氣怯氣陷者，其虛尤可知也，若以此類而用行氣 
開滯等劑則誤矣。 
一、血厥之證有二，以血脫、血逆皆能厥也。血脫者，如大崩大吐，或產血盡脫，則氣 
亦隨之而脫，故致卒仆暴死。宜先掐人中或燒醋炭，以收其氣，急用人參一二兩煎湯灌之， 
但使氣不盡脫，必漸蘇矣。然後因其寒熱，徐為調理，此所謂血脫益氣也。若不知此，而但 
用血分等藥，則幾微之氣，忽爾散失，陰無所主，無生機矣。其或有用寒涼以止血者，必致 
敗絕陽氣，適足以速其死耳。血逆者，即經所云血之與氣並走於上之謂，又曰∶大怒則形氣 
絕而血菀於上之類也。夫血因氣逆，必須先理其氣，氣行則血無不行也。宜通瘀煎，或化肝 
煎之類主之，俟血行氣舒，然後隨證調理。 
一、痰厥之證，凡一時痰涎壅塞，氣閉昏憒，藥食俱不能通，必先宜或吐或開以治其標 
，此不得不先救其急也。但覺痰氣稍開，盒飯治其病本。如因火生痰者，宜清之降之；因風 
寒生痰者，宜散之溫之；因濕生痰者，宜燥之利之；因脾虛生痰者，自宜補脾；因腎虛生痰 
者，自宜補腎，此痰之不必治也。但治其所以痰而痰自清矣。然猶有不可治痰者，恐愈攻愈 
虛，而痰必愈甚也。諸治痰法，見前非風門治痰條中。 
一、酒厥之證，即經所云熱厥之屬也。又經雲∶酒風者，亦此類也。凡縱飲無節之人， 
多有此病，方其氣血正盛，力能勝之，不知酒害之何有，及其將衰，則酒之侮人，斯可畏耳 
。酒病極多，莫知所出，其為酒厥，則全似中風。輕者猶自知人，重者卒爾運倒，忽然昏憒 
，或躁煩，或不語，或痰涎如涌，或氣喘發熱，或咳嗽，或吐血，但察其大便乾燥，脈實喜 
冷者，此濕熱上壅之證，宜以抽薪飲之類，疾降其火；火之甚者，仍以梨漿飲、綠豆飲之屬 
，更迭進之，以解其毒。此證大忌辛燥等物，務使濕熱漸退，神氣稍復，然後用補陰等劑， 
以善其後。其有大便不實，或無火證，而脈見緩弱者，則不宜清火，但以二陳湯、六君子湯 
或金水六君煎之類主之。若因酒傷陰，以致脾腎兩虛而為厥脫者，非速救本源終無濟也。凡 
患此者，宜終身忌酒。勿使沾唇可也。若不知戒，再犯必難為矣。 
一、色厥之證有二∶一曰暴脫，一曰動血也。凡色厥之暴脫者，必以其人本虛，偶因奇 
遇，而悉力勉為者有之。或因相慕日久，而縱竭情慾者亦有之。故於事後則氣隨精去，而暴 
脫不返。宜急掐人中，仍令陰人摟定，用口相對，務使暖氣噓通，以接其氣，勿令放脫，以 
保其神，隨速用獨參湯灌之。或速灸氣海數十壯，以復陽氣，庶可挽回。第以臨時慌張，焉 
知料理，故每致不救。然此以即病者言，所見誠不多也。其有不即病而病此者則甚多也，又 
何以言之？以其精去於頻，而氣脫於漸。故每於房欲二三日之後，方見此證。第因其病不在 
即，故不以此為病。兼之人多諱此，而不知中年之後，多有因此而病者，是皆所謂色厥也。 
奈時師不能察，而每以中風斃之耳。凡治此者，單宜培補命門，或水或火，當以非風門治法 
第三條者主之。又色厥之動血者，以其血氣並走於上，亦血厥之屬也。但與大怒血逆者不同 
，而治法亦有所異。蓋此因慾火上炎，故血隨氣上，必其情慾動極而欲不能遂者有之。或借 
曲以強遏鬱火者亦有之。其證則忽爾暴吐，或鼻衄不能禁止，或厥逆，或汗出，或氣 
喘，或咳嗽，此皆以陰火上沖而然。凡治此者，必先制火以抑其勢，宜清化飲、四陰煎或加 
減一陰煎之類主之。其有陰竭於下，火不歸源，別無煩熱脈證，而血厥不止垂危者，非鎮陰 
煎必不能救。待其勢定，然後因證酌治之。 
一、髒厥、蛔厥二證，皆傷寒證也，並見傷寒門。 

<目錄>卷之十一從集·雜證謨\厥逆
<篇名>述古
屬性：華元化《陽厥論》曰∶驟風暴熱，雲物飛揚，晨晦暮晴，夜炎晝冷，應寒不寒，當雨不 
雨，水竭土壞，時歲大旱，草木枯悴，江河之涸，此天地之陽厥也。暴壅塞，忽喘促，四肢 
不收，二腑不利，耳聾目盲，咽干口焦，喉舌生瘡，鼻流清涕，頰赤心煩，頭昏腦重，雙晴 
似火，一身如燒，素不能者乍能，素不欲者乍欲，登高歌笑，棄衣奔走，狂言妄語，不辨親 
疏，發躁無度，飲水不休，胸膈膨脹，腹脅滿悶，背疽肉爛，煩潰消中，食不入胃，水不穿 
腸，驟腫暴滿，叫呼昏冒，不省人事，疼痛不知去處，此人之陽厥也。陽厥之脈，舉按有力 
者生，絕者死。《陰厥論》曰∶飛霜走雹，朝昏暮靄，雲雨飄 ，風露寒冷，當熱不熱 
，未寒而寒，時氣淋淫，泉生田野，山摧地裂，土壞河溢，月晦日昏，此天地之陰厥也。暴 
啞卒寒，一身拘急，四肢拳攣，唇青面黑，目直口噤，心腹滿痛，頭頷搖鼓，腰腳沉重，語 
言謇澀，上吐下瀉，左右不仁，大小便滑，吞吐酸淥，悲憂慘戚，喜怒無常者，此人之陰厥 
也。陰厥之脈，舉指弱，按指大者，生。舉按俱絕者，死。一身悉冷，額汗自出者亦死。陰 
厥之病，過三日勿治。 

<目錄>卷之十一從集·雜證謨\厥逆
<篇名>厥逆論列方
屬性：獨參湯（補三五） 大補元煎（新補一） 六君子湯（補五） 鎮陰煎（新熱十三） 四陰煎（ 
新補十二） 六味回陰飲（新熱二） 清化飲（新因十三） 化肝煎（新寒十） 四味回陽飲（新熱 
一） 二陳湯（和一） 排氣飲（新和六） 金水六君煎（新和一） 通瘀煎（新因五） 四磨飲（和 
五二） 加減一陰煎（新補九） 蘇合香丸（和三七一） 八味順氣散（和二四四） 

<目錄>卷之十一從集·雜證謨\厥逆
<篇名>論外備用方
屬性：星香湯（和二四三 痰氣厥） 四逆湯（熱十四 寒厥） 沉香桂附丸（熱百十一 厥冷） 
三建湯（熱四二 陰寒） 姜附湯（熱三二 厥冷轉筋） 附子理中湯（熱二 虛寒） 大已寒丸 
（熱百七十 中寒） 養正丹（熱一八八 痰厥不降） 四逆散（散二八 熱厥） 

<目錄>卷之十一從集·雜證謨\傷風
<篇名>經義
屬性：《骨空論》曰∶風者，百病之始也。風從外入，令人振寒，汗出頭痛，身重惡寒。治 
在風府，調其陰陽。不足則補，有餘則瀉。 
《陰陽應象大論》曰∶邪風之至，疾如風雨。 
《太陰陽明論》曰∶陽受風氣，陰受濕氣。傷於風者，上先受之；傷於濕者，下先受之 
。 
《歲露論》曰∶賊風邪氣，乘虛傷人。 
《八正神明論》曰∶正邪者，身形若用力汗出，腠理開，逢虛風，其中人也微。故莫如 
其情，莫見其形。 
《平人氣象論》曰∶脈滑曰風。 
《風論》曰∶風氣藏於皮膚之間，內不得通，外不得泄。風者善行而數變，腠理開則灑 
然寒，閉則熱而悶，其寒也則衰飲食，其熱也則消肌肉。故使人 栗而不能食，名曰寒 
熱。 
《評熱病論》曰∶勞風法在肺下，其為病，使人強上冥視，唾出若涕，惡風而振寒，此 
為勞風之病。巨陽引精者三日，中年者五日，不精者七日，咳出清黃涕，其狀如膿，大如彈 
丸，從口中若鼻中出。不出則傷肺，傷肺則死也。（此節有說在咳嗽門） 

<目錄>卷之十一從集·雜證謨\傷風
<篇名>論證
屬性：傷風之病，本由外感，但邪甚而深者，遍傳經絡，即為傷寒；邪輕而淺者，止犯皮毛， 
即為傷風。皮毛為肺之合而上通於鼻，故其在外則為鼻塞聲重。甚者並連少陽、陽明之經， 
而或為頭痛，或為憎寒發熱；其在內則多為咳嗽，甚則邪實在肺，而為痰為喘。有寒勝而受 
風者，身必無汗而多咳嗽，以陰邪閉郁皮毛也。有熱勝而受風者，身必多汗，惡風而咳嗽， 
以陽邪開泄肌腠也。有氣強者，雖見痰嗽，或五六日，或十餘日，肺氣疏則頑痰利，風邪漸 
散而愈也。有氣弱者，邪不易解而痰嗽日甚，或延綿數月，風邪猶在，非用辛溫，必不散也 
。有以衰老受邪，而不慎起居，則舊邪未去，新邪繼之，多致終身受其累，此治之尤不易也 
。蓋凡風邪傷人，必在肩後頸根、大杼、風門、肺俞之間，由茲達肺，最近最捷，按而酸處 
，即其徑也。故凡氣體薄弱，及中年以後血氣漸衰者，邪必易犯，但知慎護此處，或晝坐則 
常令微暖，或夜臥則以衣帛之類密護其處，勿使微涼，則可免終身傷風咳嗽之患。此余身驗 
切效之法，謹錄之以告夫惜身同志者。 

<目錄>卷之十一從集·雜證謨\傷風
<篇名>論治
屬性：凡傷風咳嗽多痰，或喘急嘔惡者，宜六安煎加減治之為最妙，二陳湯多加生薑亦可。若 
外感風寒，咳嗽多痰，喘急而陰虛血氣不足，痰有不活，氣有不充，則托送無力，邪不易解 
，宜金水六君煎，其效如神。若年衰胃弱者，尤宜用之。若傷風兼寒，而咳嗽發熱者，宜柴 
陳煎。若時行風邪在肺，咳嗽喘急多痰，而陰寒氣甚，邪不易解者，宜小青龍湯，或消風百 
解散，或金沸草散。若傷風初感，寒熱往來，涕唾稠粘，胸膈不快，咳嗽多痰者，參蘇飲。 
若傷風頭痛，鼻塞聲重，咳嗽者，《局方》神術散，或川芎茶調散。若感風兼濕，而頭目不 
清，鼻塞聲重者，宜沖和散。若風寒外閉，肢節煩疼，鼻塞聲重，而內多伏火者，《局方》 
羌活散。若太陽經傷風，發熱，自汗，惡風者，桂枝湯。 

<目錄>卷之十一從集·雜證謨\傷風
<篇名>傷風論列方
屬性：六安煎（新和二） 二陳湯（和一） 金水六君煎（新和一） 參蘇飲（散三四） 沖和散（散 
八十） 消風百解散（散四六） 桂枝湯（散九） 柴陳煎（新散九） 《局方》神術散（散六五） 
小青龍湯（散八） 金沸草散（散八一） 《局方》羌活散（散八六） 川芎茶調散（散六四） 

<目錄>卷之十一從集·雜證謨\傷風
<篇名>論外備用方
屬性：三拗湯（散七八 鼻塞咳嗽） 華蓋散（散七九 嗽） 

<目錄>卷之十二從集·雜證謨\風痹
<篇名>經義
屬性：《痹論》曰∶風寒濕三氣雜至，合而為痹也。其風氣勝者為行痹，寒氣勝者為痛痹，濕 
氣勝者為着痹。帝曰∶其有五者，何也？岐伯曰∶以冬遇此為骨痹，以春遇此為筋痹，以夏 
遇此為脈痹，以至陰遇此為肌痹，以秋遇此為皮痹。帝曰∶內舍五臟六腑，何氣使然？岐伯 
曰∶五臟皆有合，病久而不去者，內舍於其合也。故骨痹不已，復感於邪，內舍於腎。筋痹 
不已，復感於邪，內舍於肝。脈痹不已，復感於邪，內舍於心。肌痹不已，復感於邪，內舍 
於脾。皮痹不已，復感於邪，內舍於肺。所謂痹者，各以其時重感於風寒濕之氣也。 
《痹論》曰∶凡痹之客五臟者，肺痹者，煩滿喘而嘔。心痹者，脈不通，煩則心下鼓， 
暴上氣而喘，嗌干善噫，厥氣上則恐。肝痹者，夜臥則驚，多飲數小便，上為引如懷。腎痹 
者，善脹，尻以代踵，脊以代頭。脾痹者，四肢懈惰，發咳嘔汁，上為大塞。腸痹者，數飲 
而出不得，中氣喘爭，時發飧泄。胞痹者，少腹膀胱按之內痛，若沃以湯，澀於小便，上為 
清涕。陰氣者，靜則神藏，躁則消亡，飲食自倍，腸胃乃傷。淫氣喘息，痹聚在肺。淫氣憂 
思，痹聚在心。淫氣遺溺，痹聚在腎。淫氣乏竭，痹聚在肝。淫氣肌絕，痹聚在脾。諸痹不 
已，亦益內也。其風氣勝者，其人易已也。 
《痹論》帝曰∶痹，其時有死者，或疼久者，或易已者，其故何也？岐伯曰∶其入髒 
者死，其留連筋骨間者疼久。其留皮膚間者，易已。帝曰∶其客於六腑者何也？曰∶此亦其 
食飲居處，為其病本也。六腑亦各有俞，風寒濕氣中其俞，而食飲應之，循俞而入，各舍其 
腑也。帝曰∶痹或痛，或不痛，或不仁，或寒或熱，或燥或濕，其故何也？曰∶痛者，寒氣 
多也，有寒故痛也。其不痛不仁者，病久入深，營衛之行澀，經絡時疏，故不痛。皮膚不營 
，故為不仁。其寒者，陽氣少，陰氣多，與病相益，故寒也。其熱者，陽氣多，陰氣少，病 
氣勝，陽遭陰，故為痹熱。其多汗而濡者，以其逢濕甚也，陽氣少，陰氣盛，兩氣相感，故 
汗出而濡也。帝曰∶夫痹之為病，不痛何也？曰∶痹在於骨則重，在於脈則血凝而不流，在 
於筋則屈不伸，在於肉則不仁，在於皮則寒。故具此五者，則不痛也。凡痹之類，逢寒則急 
，逢熱則縱。帝曰∶善。 
《周痹篇》帝曰∶願聞眾痹。岐伯曰∶此各在其處，更發更止，更居更起，以右應左 
，以左應右，非能周也，更發更休也。刺此者，痛雖已止，必刺其處，勿令復起。帝曰∶願 
聞周痹何如？曰∶周痹者，在於血脈之中，隨脈以上，隨脈以下，不能左右，各當其所。帝 
曰∶刺此奈何？曰∶痛從上下者，先刺其下以過之，後刺其下以脫之。痛從下上者，先刺其 
上以過之，後刺其下以脫之。帝曰∶此痛安生？何因而有名？曰∶風寒濕氣客於外分肉之間， 
迫切而為沫，沫得寒則聚，聚則排分肉而分裂也。分裂則痛，痛則神歸之。神歸之則熱，熱 
則痛解，痛解則厥，厥則他痹發。發則如是，此內不在髒，而外未發於皮，獨居分肉之間， 
真氣不能周，故命曰周痹。 
《長刺節論》曰∶病在筋，筋攣節痛，不可以行，名曰筋痹。病在肌膚，肌膚盡痛，名 
曰肌痹，傷於寒濕。病在骨，骨重不可舉，骨髓酸痛，寒氣至，名曰骨痹。 
《壽夭剛柔篇》曰∶病在陽者命曰風，病在陰者命曰痹，陰陽俱病命曰風痹。病有形而 
不痛者，陽之類也；無形而痛者，陰之類也。無形而痛者，其陽完而陰傷之也。急治其陰， 
無攻其陽；有形而不痛者，其陰完而陽傷之也，急治其陽，無攻其陰。陰陽俱動，乍有形， 
乍無形，加以煩心，命曰陰勝其陽，此謂不表不里，其形不久。 
《五邪篇》曰∶邪在腎，則病骨痛陰痹。陰痹者，按之而不得，腹脹腰痛，大便難，肩 
背頸項痛，時眩。取之湧泉、崑崙，視有血者盡取之。 
《五臟生成篇》曰∶臥出而風吹之，血凝於膚者為痹，凝於脈者為泣，凝於足者為厥。 
此三者，血行而不得反其空，故為痹厥也。 
《脈要精微論》曰∶按之至骨，脈氣少者，腰脊痛而身有痹也。 
《九針論》曰∶八風傷人，內舍於骨解腰脊節腠理之間，為深痹也。故為治針，必長其 
身，鋒其末，可以取深邪遠痹。 
《四時氣篇》曰∶着痹不去，久寒不已，卒取其三里。 
《玉機真藏論》曰∶風寒客於人，使人毫毛畢直，皮膚閉而為熱。當是之時，可汗而發 
也。弗治，病患舍於肺，名曰肺痹，發咳上氣。弗治，肺即傳而行之肝，病名曰肝痹，一名 
曰厥，脅痛出食。當是之時，可按若刺耳。 
《五臟生成論》曰∶赤脈之至也，喘而堅。診曰有積氣在中，時害於食，名曰心痹。得 
之外疾，思慮而心虛，故邪從之。白脈之至也，喘而浮，上虛下實，驚，有積氣在胸中，喘 
而虛，名曰肺痹，寒熱，得之醉而使內也。青脈之至也，長而左右彈，有積氣在心下支 
，名曰肝痹，得之寒濕，與疝同法，腰痛，足清頭痛。黃脈之至也，大而虛，有積氣在腹 
中，有厥氣，名曰厥疝，女子同法，得之疾使四肢，汗出當風。黑脈之至也，上堅而大，有 
積氣在小腹與陰，名曰腎痹，得之沐浴清水而臥。 
《逆調論》帝曰∶人身非衣寒也，中非有寒氣也，寒從中生者何？岐伯曰∶是人多痹 
氣也，陽氣少，陰氣多，故身寒如從水中出。一水不能勝二火，故不能凍栗，病名曰骨痹。 
（詳寒熱門） 

<目錄>卷之十二從集·雜證謨\風痹
<篇名>論證（共二條）
屬性：風痹一證，即今人所謂痛風也。蓋痹者，閉也。以血氣為邪所閉，不得通行而病也。如 
《痹論》曰∶風氣勝者為行痹。蓋風者善行數變，故其為痹，則走注歷節，無有定所，是為 
行痹，此陽邪也。曰∶寒氣勝者為痛痹。以血氣受寒則凝而留聚，聚則為痛，是為痛痹，此 
陰邪也。曰∶濕氣勝者為着痹。以血氣受濕則濡滯，濡滯則肢體沉重而疼痛頑木，留着不移 
，是為着痹，亦陰邪也。凡此三者，即痹之大則也。此外如五臟六腑之痹，則雖以飲食居處 
皆能致之，然必重感於邪而內連髒氣，則合而為痹矣。若欲辨其輕重，則在皮膚者輕，在筋 
骨者甚，在臟腑者更甚。若欲辨其寒熱，則多熱者方是陽證，無熱者便是陰證。然痹本陰邪 
，故惟寒者多而熱者少，此則不可不察。 
觀《痹論》曰∶風寒濕三氣雜至，合而為痹，而《壽夭剛柔篇》又曰∶在陽者命曰風， 
在陰者命曰痹，何也？蓋三氣之合，乃專言痹證之所因也。曰∶在陽為風，在陰為痹。又分 
言表里之有殊也。如風之與痹，本皆由感邪所致，但外有表證之見，而見發熱頭疼等證，或 
得汗即解者，是皆有形之謂，此以陽邪在陽分，是即傷寒中風之屬也，故病在陽者命曰風。 
若既受寒邪，而初無發熱頭疼，又無變證，或有汗，或無汗，而筋骨之痛如故，及延綿久不 
能愈，而外無表證之見者，是皆無形之謂，此以陰邪直走陰分，即諸痹之屬也。故病在陰者 
命曰痹。其或既有表證，而疼痛又不能愈，此即半表半里，陰陽俱病之證，故陰陽俱病者命 
曰風痹。此所以風病在陽，而痹病在陰也。然則諸痹者，皆在陰分，亦總由真陰衰弱，精血 
虧損，故三氣得以乘之而為此諸證。經曰∶邪入於陰則痹，正謂此也。是以治痹之法，最宜 
峻補真陰，使血氣流行，則寒邪隨去。若過用風濕痰滯等藥而再傷陰氣，必反增其病矣。 

<目錄>卷之十二從集·雜證謨\風痹
<篇名>風痹治法（共五條）
屬性：痹因外邪，病本在經，而深則連髒，故其在上則有喘嘔，有吐食；在中則為脹滿，為疼 
痛；在下則為飧泄，為秘結諸病，此皆風痹之兼證也。凡見此者，當於各門權其緩急先後而 
隨證治之。 
一、痹證之風勝者，治當從散，宜敗毒散、烏藥順氣散之類主之。若以風勝而兼微火者 
，宜大秦艽湯，或九味羌活湯之類主之。 
一、痹證之寒勝者，但察其表里俱無熱證，即當從溫治之，宜五積散，或小續命湯、甘 
草附子湯之類主之。若寒甚氣虛者，宜《三因》附子湯之類主之。 
一、痹證之濕勝者，其體必重，或多寒，或多痰，或多汗，皆脾弱陰寒證也。若羌活勝 
濕湯，乃兼風散濕之劑也。五積散，乃溫經散濕之劑也。真武湯，乃溫中除濕之劑也。《三 
因》附子湯，乃補脾燥濕之劑也。調氣平胃散，乃行氣行濕之劑也。五苓散，乃利水導濕之 
劑也。二陳湯，六君子湯，乃化痰去濕之劑也。大抵治濕者欲其燥，欲燥者宜從暖。蓋脾土 
喜燥而惡濕，喜暖而惡寒，故溫脾即所以治濕也。然又有濕熱之為病者，必見內熱之證，滑 
數之脈，方可治以清涼，宜二妙散及加味二妙丸、當歸拈痛湯之類主之。其有熱甚者，如抽 
薪飲之類亦可暫用，先清其火而後調其氣血。 
一、風痹之證，大抵因虛者多，因寒者多。惟血氣不充，故風寒得以入之，惟陰邪留滯 
，故經脈為之不利，此痛痹之大端也。惟三氣飲及大防風湯之類，方能奏效，凡治痹之法， 
惟此為最。其有宜酒者，即以三氣飲浸酒服之亦妙，法見本方，或用易老天麻丸亦可。 

<目錄>卷之十二從集·雜證謨\風痹
<篇名>歷節風痛
屬性：歷節風痛，以其痛無定所，即行痹之屬也。《病源》雲∶歷節風痛是氣血本虛，或因飲 
酒，腠理開，汗出當風所致，或因勞倦調護不謹，以致三氣之邪遍歷關節，與氣血相搏，而 
疼痛非常，或如虎之咬，故又有白虎歷節之名。《中藏經》曰∶歷節疼痛者，因醉犯房而得 
之，此其概也。大都痛痹之證，多有晝輕而夜重者，正陰邪之在陰分也。其有遇風雨陰晦而 
甚者，此正陰邪侮陽之證也。或得暖遇熱而甚者，此濕熱傷陰之火證也。有火者宜從清涼， 
有寒者宜從溫熱。若筋脈拘滯，伸縮不利者，此血虛血燥證也，非養血養氣不可。凡諸治法 
，總宜如前。 
一、凡諸痹作痛者，俱宜用火龍膏貼之。 

<目錄>卷之十二從集·雜證謨\風痹
<篇名>風痹論列方
屬性：六君子湯（補五） 大防風湯（補九八） 大秦艽湯（和二四五） 小續命湯（散五二） 敗毒 
散（散三六） 五積散（散三九） 真武湯（熱一四三） 二陳湯（和一） 三氣飲（新熱十七） 
五苓散（和一八二） 抽薪飲（新寒三） 二妙散（寒一三四） 火龍膏（外三百二十） 《三因》 
附子湯（熱二三） 甘草附子湯（熱三一） 加味二妙丸（寒一三五） 易老天麻丸（和二七五） 
當歸拈痛湯（寒百三十） 烏藥順氣散（散九三） 九味羌活湯（散四四） 調氣平胃散（和十八） 
羌活勝濕湯（和一七八） 

<目錄>卷之十二從集·雜證謨\風痹
<篇名>論外備用方
屬性：大建中湯（補二四 陽虛） 愈風丹（和二七四 虛風） 活絡飲（和二六九 風濕） 茯苓 
丸（和百十四 痰飲痹痛） 換骨丹（和二七九） 史國公浸酒方（和二八一） 三痹湯（和二五 
八血虛氣滯） 蠲痹湯（和二五七 溫經） 虎骨散（和二五一 風毒走注） 換腿丸（和二百 
八十 疏邪） 桂心散（和二六五 風邪走痛） 透經解攣湯（和二七一 去風通經） 虎骨酒（ 
和三一五 強筋骨） 薏仁酒（和三一六 腳痹）秦艽地黃湯（和二六八 風熱血燥） 趁痛散（ 
和二六七 行血行氣） 丸（和二五六） 六味茯苓湯（和二六一 痰痹） 雞鳴散（和 
二八五 風濕流注） 白朮酒（和一八一 中濕身痛） 獨活寄生湯（和二百七十 風寒濕痹） 
續斷丸（和三百五 風濕浮腫） 續斷丹（和二五五 三氣） 除濕蠲痹湯（和二六四 風濕） 
濕郁湯（和二六六 風濕） 薏仁湯（和二四七 流注） 熏洗痛風法（和二七三） 熏蒸法（ 
和二七二） 枳實散（和二六二 心痹痛） 加味五痹湯（和二五九 五臟痹） 人參散（和二百 
六十 肝痹脅痛） 紫蘇子湯（和二六三 肺痹胸痛） 溫中法曲丸（熱一二五 脾痹多寒） 
當歸湯（散九一 肺痹上氣） 麻黃左經湯（散九六 風邪） 半夏左經湯（散九七 風濕流注） 
大黃左經湯（散九八 閉結） 神效左經丸（散九五 三氣） 虎脛骨丸（寒一三七 濕熱） 
羌活散（散八七 風氣） 蒼朮丸（寒一三三 濕熱） 苦參丸（寒一三八 陰虛風熱） 熨背散 
（熱一二四 脅背痛） 十味銼散（熱四九 血弱攣痛） 參附滲濕湯（熱一二二 寒濕痹痛） 
龍虎丹（熱一二六 走注） 芎歸散（熱一二一 溫補行散） 愈風燥濕化痰丸（和二七六） 
麻黃杏仁薏苡甘草湯（散四 風濕） 

<目錄>卷之十二從集·雜證謨\汗證
<篇名>經義
屬性：《陰陽應象大論》曰∶陽之汗，以天地之雨名之。 
《宣明五氣篇》曰∶心為汗。 
《陰陽別論》曰∶陽加於陰謂之汗。 
《評熱病論》曰∶陰虛者，陽必湊之，故少氣時熱而汗出也。 
《決氣篇》曰∶津脫者，腠理開，汗大泄。 
《骨空論》曰∶風從外入，令人振寒，汗出頭痛，身重惡寒。大風汗出，灸噫嘻 
，噫嘻在背下俠脊傍三寸所。 
《金匱真言論》曰∶夏暑汗不出者，秋成風瘧。 
《熱論》曰∶暑當與汗皆出，勿止。 
《生氣通天論》曰∶因於暑，汗，煩則喘喝，靜則多言，體若燔炭，汗出而散。汗出偏 
沮，使人偏枯。汗出見濕，乃生痤痱。勞汗當風，寒薄為 ，郁乃痤。魄汗未盡，形弱 
而氣爍，穴俞以閉，發為風瘧。陽者，衛外而為固也。 
《評熱病論》曰∶人所以汗出者，皆生於谷，谷生於精，今邪氣交爭於骨肉而得汗者， 
是邪卻而精勝也。復熱者，邪氣也。汗者，精氣也。今汗出而輒復熱者，是邪勝也。汗出而 
脈尚躁盛者死。 
《熱病篇》曰∶熱病已得汗出，而脈尚躁，喘且復熱。喘甚者，死。熱病已得汗而脈尚 
躁盛，此陰極之脈也，死；其得汗而脈靜者，生。熱病者脈尚盛躁而不得汗者，此陽極之脈 
也，死；脈盛躁得汗靜者，生。熱病而汗且出，及脈順可汗者，取之魚際、太淵、大都、太 
白，瀉之則熱去，補之則汗出，汗出太甚，取內踝上橫脈以止之。 
《寒熱病篇》曰∶臂太陰可汗出，足陽明可汗出。故取陰而汗出甚者，止之於陽；取陽 
而汗出甚者，止之於陰。 
《逆順篇》曰∶無刺 之熱，無刺漉漉之汗。 
《五禁篇》曰∶五禁、五奪、五逆者，皆不可刺。曰∶大汗出之後，是三奪也。 
《平人氣象論》曰∶尺澀脈滑，謂之多汗。 
《邪氣臟腑病形篇》曰∶肺脈緩甚為多汗，微緩為痿 、偏風，頭以下汗出不可止。 
《本藏篇》曰∶衛氣者，所以溫分肉，充皮毛，肥腠理，司闔關者也。 
《經脈別論》曰∶飲食飽甚，汗出於胃。驚而奪精，汗出於心。持重遠行，汗出於腎。 
疾走恐懼，汗出於肝。搖體勞倦，汗出於脾。 
《本病論》曰∶醉飽行房，汗出於脾。 
《水熱穴論》曰∶勇而勞甚則腎汗出。所謂玄府者，汗空也。 
《舉痛論》曰∶炅則腠理開，營衛通，汗大泄，故氣泄矣。勞則喘息汗出，外內皆越， 
故氣耗矣。 
《五變篇》曰∶肉不堅，腠理疏，則善，離則腠理髮泄，絕汗乃出，故旦占夕死，夕 
占旦死。 

<目錄>卷之十二從集·雜證謨\汗證
<篇名>論證（共三條）
屬性：汗出一證，有自汗者，有盜汗者，自汗者， 然無時，而動作則益甚×汗者 
，寐中通身汗出，覺來漸收。諸古法雲∶自汗者屬陽虛，腠理不固，衛氣之所司也。人以衛 
氣固其表，衛氣不固，則表虛自汗，而津液為之發泄也。治宜實表補陽。盜汗者屬陰虛，陰 
虛者陽必湊之，故陽蒸陰分則血熱，血熱則液泄而為盜汗也。治宜清火補陰。此其大法，固 
亦不可不知也。然以余觀之，則自汗亦有陰虛，盜汗亦多陽虛也。如遇煩勞大熱之類，最多 
自汗。故或以飲食之火起於胃，勞倦之火起於脾，酒色之火起於腎，皆能令人自汗，若此者 
，謂非陽盛陰衰者而何？又若人之寤寐，總由衛氣之出入，衛氣者，陽氣也，人於寐時則衛 
氣入於陰分，此其時非陽虛於表者而何？所以自汗盜汗亦各有陰陽之證。不得謂自汗必屬陽 
虛，盜汗必屬陰虛也。然則陰陽有異，何以辨之？曰∶但察其有火無火，則或陰或陽，自可 
見矣。蓋火盛而汗出者，以火爍陰，陰虛可知也；無火而汗出者，以表氣不固，陽虛可知也 
。知斯二者，則汗出之要無餘義，而治之之法，亦可得其綱領矣。 
一、汗由血液，本乎陰也。經曰∶陽之汗，以天地之雨名之，其義可知。然汗發於陰而 
出於陽，此其根本則由陰中之營氣，而其啟閉則由陽中之衛氣。故凡欲疏汗而不知營衛之盛 
衰，欲禁汗而不知橐 之牝牡，亦猶蕩舟於陸而駕車于海耳。吾知其不敗不已也。 
一、汗證有陰陽。陽汗者，熱汗也；陰汗者，冷汗也。人但知熱能致汗，而不知寒亦致 
汗。所謂寒者，非曰外寒，正以陽氣內虛，則寒生於中而陰中無陽，陰中無陽，則陰無所主 
而汗隨氣泄。故凡大驚、大恐、大懼，皆能令人汗出，是皆陽氣頓消，真元失守之兆。至其 
甚者，則如病後產後，或大吐大瀉失血之後，必多有汗出者，是豈非氣去而然乎？故經曰∶ 
陰勝則身寒汗出，身常清，數栗而寒，寒則厥，厥則腹滿死。仲景曰∶極寒反汗出，身必冷 
如冰，是皆陰汗之謂也。故凡治陰汗者，但當察氣虛之微甚、微虛者，略扶正氣，其汗自收 
；甚虛者，非速救元氣不可，即薑桂附子之屬，必所當用。余別有治按在傷寒門戰汗條中。 

<目錄>卷之十二從集·雜證謨\汗證
<篇名>汗出不治證
屬性：凡汗出不治之證有六∶一、汗出而喘甚者，不治。二、汗出而脈脫者，不治。三、汗出 
而身痛甚者，不治。四、汗出發潤至顛者，不治。五、汗出如油者，不治。六、汗出如珠者 
，不治。凡見此類，不得妄為用藥。 

<目錄>卷之十二從集·雜證謨\汗證
<篇名>論治（共八條）
屬性：一、陽證自汗或盜汗者，但察其脈證有火，或夜熱煩渴，或便熱喜冷之類，皆陽盛陰虛 
也，宜當歸六黃湯為第一，保陰煎亦妙。其或陰分雖有微火而不甚者，宜一陰煎、或加減一 
陰煎之類主之。其有心火不寧，煩躁出汗者，宜硃砂安神丸、天王補心丹、生脈散之類主之 
。又有本非陰虛，止因內火熏蒸，血熱而多汗者，宜正氣湯，或黃芩芍藥湯、清化飲之類主 
之。 
一、陰證自汗或盜汗者，但察其內無火邪，又無火脈，便是氣虛陰證，皆不可妄用涼藥 
以敗陽氣。若止因氣虛而火未衰者，宜三陰煎、參歸湯、人參建中湯之類主之。若睡中盜汗 
而無火者，宜參苓散、獨參湯主之。若陽氣俱虛者，宜參附湯、大建中湯之類主之。若氣虛 
火衰之甚者，宜大補元煎、六味回陽飲之類主之。 
一、衛氣不固，腠理不密而易汗者，是亦陰證之屬，宜黃 六一湯、玉屏風散、 附湯 
之類主之。 
一、諸病誤治，有不當汗而妄汗，或雖當汗而汗之太過者，皆汗多亡陽之證，是亦陰證 
之屬，當察其虛之微甚。微虛者，宜三陰煎、五陰煎、獨參湯之類主之；大虛者，非大補元 
煎、六味回陽飲之類不可。 
一、濕氣乘脾者，亦能作汗。凡證有身重睏倦，而脈見緩大，聲音如從瓮中出者，多屬 
濕證。若熱濕勝者，但去其火而濕自清，宜用前陽證之法。寒濕勝者，但助其火而濕自退， 
宜用前陰證之法。或用玉屏風散、四君子湯、五君子煎之類以健脾土之氣，則濕去而汗自收 
。 
一、收汗止汗之劑，如麻黃根、浮小麥、烏梅、北五味、小黑豆、龍骨、牡蠣之屬，皆 
可隨宜擇用。一曰∶黃 得防風而力愈大。一曰∶官桂最能實表。一、凡汗出太多不能收者 
，速宜用五倍子為末，以唾津調填臍中，外用帕帛縛定，過宿即止；或用何首烏為末，填臍 
縛之，亦止。 
一、小兒盜汗，雖是常事，在東垣諸公，皆曰不必治之。蓋由血氣未足也。然汗之太多 
者，終屬氣分之虛。余於兒輩見汗之甚者，每以人參一錢許，煎湯與服，當夜即止。正恐他 
日之強弱未必不由乎此，所以培補之功原不可少。 
一、病後多汗，若傷寒，若瘧疾。凡系外感寒邪，汗出熱退而有汗不即止者，此以表邪 
初解，必由腠理衛氣開泄，其汗宜然，即數日旬日亦自無妨，俟衛氣漸實，汗必自止，無足 
慮也。若其他雜證，本非外感之解，而有自汗盜汗者，乃非所宜，不容不治。 

<目錄>卷之十二從集·雜證謨\汗證
<篇名>述古（共二條）
屬性：《丹溪附錄》曰∶心之所藏，在內者為血，發外者為汗。蓋汗乃心之液，而自汗之證， 
未有不由心腎俱虛而得之者。故陰虛陽必湊，發熱而自汗；陽虛陰必乘，發厥而自汗，皆陰 
陽偏勝所致也。 
立齋曰∶若陽氣虛弱，汗出不止，肢體倦怠，用 附湯。上氣喘急，盜汗，氣短頭暈者 
，用參附湯。腎氣虛弱，盜汗發熱者，用六味丸。若腎氣虛乏，盜汗惡寒者，用八味丸。氣 
血俱虛而盜汗者，用十全大補湯。陽盛陰虛者，當歸六黃湯。心腎虛弱者，斑龍丸。 

<目錄>卷之十二從集·雜證謨\汗證
<篇名>汗證論列方
屬性：大補元煎（新補一） 大建中湯（補二五） 玉屏風散（補五十） 四君子湯（補一） 五君子 
煎（新熱六） 當歸六黃湯（寒六五） 獨參湯（補三五）參附湯（補三七） 十全大補湯（補二十） 
參歸湯（補三八） 附湯（補四三） 人參建中湯（補二六） 參苓散（補五三） 生脈散（補 
五六） 黃 六一湯（補四九） 一陰煎（新補八） 三陰煎（新補十一） 六味回陽飲（新熱二） 
五陰煎（新補十三） 保陰煎（新寒一） 天王補心丹（補百八） 六味丸（補百二十） 八味丸 
（補一二一） 加減一陰煎（新補九） 清化飲（新因十三） 正氣湯（寒六六） 黃芩芍藥湯（寒 
百九） 斑龍丸（補百二八） 

<目錄>卷之十二從集·雜證謨\汗證
<篇名>論外備用方
屬性：歸脾湯（補三二） 黃 湯（補四五） 大補黃 湯（補四七） 還少丹（補一三五） 柔脾湯 
（補七一 吐衄汗） 益陰腎氣丸（補一二三 血虛盜汗） 三味建中湯（補二九） 大建中湯（ 
補二五 陰汗） 人參養營湯（補二一） 心腎丸（補百十二 陰虛盜汗） 生地黃湯（寒六八 
陰火汗） 防己黃 湯（和一七六 風濕汗） 《宣明》白朮散（固三 虛風） 白朮散（和三十 
自汗益汗） 防風當歸湯（和二四一 過汗反張） 牡蠣白朮散（固二 酒風） 牡蠣散（固一 
）金鎖正元丹（固十八 遺精汗） 秘元丹（固三二 虛寒自汗） 麥麵湯（固四 氣虛汗） 
辰砂妙香散（固十五 心虛汗） 腳汗牡蠣散（因二九六） 

<目錄>卷之十二從集·雜證謨\痙證
<篇名>經義
屬性：《至真要大論》曰∶諸痙項強，皆屬於濕。諸暴強直，皆屬於風。厥陰在泉，客勝則大 
關節不利，內為痙強拘螈，外為不便；主勝則筋骨繇並，腰腹時痛。 
《經筋篇》曰∶足太陽之筋病，脊反折，項筋急，肩不舉，腋支，缺盤中紐痛，不可左 
右搖。足少陰之筋病，主癇螈及痙，在外者不能俯，在內者不能仰。故陽病者腰反折不 
能俯，陰病者不能仰。經筋之病，寒則反折筋急，熱則筋弛縱不收，陰痿不用。陽急則反折 
，陰急則俯不伸。 
《繆刺論》曰∶邪客於足太陽之絡，令人拘攣背急，引脅而痛。 
《骨空論》曰∶督脈為病，脊強反折。 
《生氣通天論》曰∶因於濕，首如裹。濕熱不攘，大筋 短，小筋弛長， 短 
為拘，弛長為痿。 
《經脈篇》曰∶膀胱足太陽也。是動則病沖頭痛，目似脫，項似拔，脊痛腰似折，髀 
不可以曲， 如結， 如裂，是為踝厥。是主筋所生病者。 
《氣厥論》曰∶肺移熱於腎，傳為柔 。 
《診要經終論》曰∶太陽之脈，其終也，戴眼，反折，螈 ，其色白，絕汗乃出，出則 
死矣。 
《六元正紀大論》曰∶太陽所至，為寢汗痙。 
《熱病篇》曰∶風痙身反折，先取足太陽及 中及血絡出血；中有寒，取三里。熱 
病不可刺者有九，九日熱而痙者死，腰折，螈 ，齒噤 也。 
《厥論》曰∶手陽明、少陽厥逆，發喉痹，嗌腫，痙，治主病者。 

<目錄>卷之十二從集·雜證謨\痙證
<篇名>論證（共六條）
屬性：之為病，即《內經》之痙病也。以痙作 ，蓋傳寫之誤耳。其證則脊背反張 
，頭搖口噤，戴眼項強，四肢拘急，或見身熱足寒，惡寒面赤之類皆是也。 
仲景曰∶太陽之病，發熱無汗，反惡寒者，名曰剛 。太陽病，發熱汗出而不惡寒 
者，名曰柔 。太陽病，發熱脈沉而細者，名曰痙，為難治。太陽病，發汗太多，因致 
。風病，下之則 ，復發汗，必拘急。瘡家，雖身疼痛，不可發汗，汗出則 
。 
陳無擇曰∶夫人之筋，各隨經絡退出於身，血氣內虛，外為風寒濕熱之所中，則 
。蓋風散氣，故有汗而不惡寒曰柔 。寒泣血，故無汗而惡寒曰剛 。原其所因， 
多由亡血，筋無所營，故邪得以襲之。所以傷寒汗下過多，與夫病瘡人，及產後致斯疾者， 
概可見矣。診其脈皆沉伏弦緊，但陽緩陰急，則久久拘攣，陰緩陽急，則反張強直，二證各 
異，不可不別。 
愚謂痙之為病，強直反張病也，其病在筋脈。筋脈拘急，所以反張。其病在血液，血液 
枯燥，所以筋攣。觀仲景曰∶太陽病，發汗太多，因致痙。風病下之則成痙。瘡家不可發汗 
，汗之亦成痙。只此數言，可見病 者多由誤治之壞證，其虛其實可瞭然矣。自仲景之 
後，惟陳無擇能知所因，曰∶多由亡血筋無所營，因而成痙，則盡之矣。但惜其言之既善， 
而復有未善者，曰∶血氣內虛，外為風寒濕熱所中則痙，斯言不無又誤。若其所云，則仍是 
風濕為邪，而虛反次之。不知風隨汗散，而既汗之後，何復言風；濕隨下行，而既下之後， 
何反致濕。蓋誤汗者，必傷血液。誤下者，必傷真陰。陰血受傷則血燥，血燥則筋失所滋， 
筋失所滋則為拘為攣，反張強直之病勢所必至，又何待風寒濕熱之相襲而後為痙耶？且仲景 
所言，言不當汗而汗也，不當下而下也。汗下既誤，即因誤治而成 矣。豈誤治之外， 
必再受邪而後成痙，無邪則無痙哉！此陳氏之言，不惟失仲景之意，而反致後人疑惑，用持 
兩端。故凡今人之治此者，未有不以散風去濕為事，亦焉知血燥陰虛之證，尚能堪此散削否 
？此不可不為辨察。故余列二子之論於前，以資後學之印證。 
一、痙證甚多，而人多不識者，在不明其故而鮮有察之者耳。蓋凡以暴病而見反張戴眼 
、口噤拘急之類，皆痙病也。觀仲景以汗下為言，謂其誤治亡陰所以然也。余因類推，則常 
見有不因誤治，而凡屬陰虛血少之輩，不能養營筋脈，以致搐攣僵仆者，皆是此證。如中風 
之有此者，必以年力衰殘，陰之敗也。產婦之有此者，必以去血過多，沖任竭也。瘡家之有 
此者，必以血隨膿出，營氣涸也。小兒之有此者，或以風熱傷陰，遂為急驚，或以汗瀉亡陰 
，遂為慢驚。凡此之類，總屬陰虛之證。蓋精血不虧，則雖有邪干，亦斷無筋脈拘急之病， 
而病至堅強，其枯可知。故治此者，必當先以氣血為主，而邪甚者，或兼治邪。若微邪者， 
通不必治邪。蓋此證之所急者在元氣，元氣復而血脈行，則微邪自不能留，何足慮哉！奈何 
今人但見此證，必各分門類而悉從風治。不知外感之風，寒邪證也，治宜解散。內生之風， 
血燥證也，止宜滋補。矧此數者，總由內證，本無外邪，既以傷精敗血枯燥而成，而再治風 
痰，難乎免矣。故余筆於此，以明 證之要。 
一、仲景言痙止屬太陽，而不及他經者何也？蓋 必反張，其病在背，背之經絡惟 
太陽、督脈耳，言太陽則督在其中矣，此其義也。然仲景止言其表，而未詳其里。考《內經 
》之《經脈篇曰》∶足少陰之脈，貫脊屬腎，其直者從腎上貫肝膈。《經筋篇》曰∶足少陰 
之筋，循脊內挾膂，上至項，結於枕骨，與足太陽之筋合。又曰∶足太陽之筋病，脊反折， 
項筋急。足少陰之筋病，主癇螈及痙。陽病者腰反折不能俯。陰病者，不能仰。由此觀 
之，則痙之為病，乃太陽少陰之病也。蓋腎與膀胱為表里，膀胱為津液之府，而腎為藏精之 
髒，病在二經，水虧可知，故治此者，最當以真陰為主。 

<目錄>卷之十二從集·雜證謨\痙證
<篇名>論治（共八條）
屬性：一、痙證凡因汗因瀉者，其氣必虛。微虛者，宜三陰煎、五福飲之類主之。大虛而脈見 
沉細，陰勝者，宜大營煎、大補元煎、十全大補湯之類主之。 
一、痙證多汗者，宜三陰煎、參歸湯、人參建中湯主之。陽氣大虛，汗出或亡陽者，宜 
參附湯、 附湯、大補元煎之類主之。若汗出兼火，多熱躁者，且當歸六黃湯主之。 
一、痙因泄瀉者，宜胃關煎、溫胃飲之類主之。瀉止而痙者，宜大營煎、五福飲之類主 
之。 
一、痙有兼火者，必脈見洪滑，證見煩熱，宜一陰煎，或加減一陰煎主之。若火盛之甚 
，以致陰血涸燥者，不得不先去其火，宜清化飲、保陰煎、玉女煎之類主之。 
一、痙有表邪未解者，當察其邪之微甚及證之陰陽。若身有微熱，脈不緊數者，此微邪 
也。只補正氣，其邪自散。宜五福飲之類主之。若表邪未解，陰虛無汗身熱者，宜三柴胡飲 
、四柴胡飲、補陰益氣煎之類主之。若陽氣大虛，陰極畏寒，邪不解而痙者，宜大溫中飲主 
之。 
一、痙有痰盛者，不得不先清上焦。若火盛多痰者，宜用清膈煎、抱龍丸。若多痰無 
火，宜用六安煎。凡此證候，多屬虛痰虛火。因其壅滯，不得不暫為清理。但得痰氣稍開， 
盒飯調理血氣。 
一、小兒吐瀉及多汗之後。一、婦人產後。一、諸證大失血之後。一、凡病中風及瘡毒 
潰膿之後，皆有此證，悉當根據前法酌宜治之。 
一、痙證有兼濕者，當如王海藏治法，詳見後條。 

<目錄>卷之十二從集·雜證謨\痙證
<篇名>述古（共二條）
屬性：仲景治太陽之 ，身體強，脈沉遲者，用栝蔞桂枝湯取微汗。治剛 無汗者， 
用葛根湯。治胸滿口噤，臥不着席，腳攣 齒者，用大承氣湯。按此皆散逐實邪之法， 
雖此證不多見，然間或有之，則亦不可不知。 
王海藏治剛 ，用神術湯加羌活、獨活、麻黃。治柔 ，用白朮湯加桂心、黃 
。 

<目錄>卷之十二從集·雜證謨\痙證
<篇名>痙證論列方
屬性：大營煎（新補十四） 五福飲（新補六） 參歸湯（補三八） 參附湯（補三七） 附湯（補 
四三） 白朮湯（和二六） 一陰煎（新補八） 三陰煎（新補十一） 保陰煎（新寒一） 溫胃飲（ 
新熱五） 胃關煎（新熱九） 清化飲（新因十三） 玉女煎（新寒十二） 大補元煎（新補一） 
十全大補湯（補二十） 五積散（散三九） 大溫中飲（新散八） 人參建中湯（補二六） 清膈煎 
（新寒九） 二柴胡飲（新散二） 當歸六黃湯（寒六五） 神術湯（和三九） 三柴胡飲（新散三） 
補陰益氣煎（新補十六） 六安煎（新和二） 四柴胡飲（新散四） 加減一陰煎（新補九） 葛 
根湯（散二九） 大承氣湯（攻一） 栝蔞桂枝湯（散十二） 抱龍丸（小八五） 

<目錄>卷之十二從集·雜證謨\痙證
<篇名>論外備用方
屬性：防風當歸湯（和二四一 過汗反張） 

<目錄>卷之十三性集·雜證謨\瘟疫
<篇名>經義
屬性：《陰陽應象大論》曰∶冬傷於寒，春必溫病。 
《金匱真言論》曰∶夫精者，身之本也。故藏於精者，春不病溫。 
《熱論篇》帝曰∶今夫熱病者，皆傷寒之類也，或愈或死，其死皆以六七日之間，其愈 
皆以十日以上者，何也？岐伯對曰∶巨陽者，諸陽之屬也。其脈連於風府，故為諸陽主氣也 
。人之傷於寒也，則為病熱，熱雖甚不死。其兩感於寒而病者，必不免於死。帝曰∶願聞其 
狀。岐伯曰∶傷寒一日，巨陽受之，故頭項痛，腰脊強。二日，陽明受之，陽明主肉，其脈 
俠鼻，絡於目，故身熱目疼而鼻干，不得臥也。三日，少陽受之，少陽主膽，其脈循脅絡於 
耳，故胸脅痛而耳聾。三陽經絡皆受其病而未入於髒者，故可汗而已。四日，太陰受之，太 
陰脈循布胃中，絡於嗌，故腹滿而嗌干。五日，少陰受之，少陰脈貫腎，絡於肺，系舌本， 
故口燥舌干而渴。六日，厥陰受之，厥陰脈循陰器而絡於肝，故煩滿而囊縮。三陰三陽、五 
髒六腑皆受病，營衛不行，五臟不通則死矣。其不兩感於寒者，七日，巨陽病衰，頭痛少愈 
。八日，陽明病衰，身熱少愈。九日，少陽病衰，耳聾微聞。十日，太陰病衰，腹減如故， 
則思飲食。十一日，少陰病衰，渴止不滿，舌干已而嚏。十二日，厥陰病衰，囊縱，少腹微 
下，大氣皆去，病日已矣。帝曰∶治之奈何？岐伯曰∶治之各通其髒脈，病日衰已矣。其未 
滿三日者，可汗而已；其滿三日者，可泄而已。 
《熱論篇》曰∶兩感於寒者，病一日則巨陽與少陰俱病，則頭痛口乾而煩滿。二日則陽 
明與太陽俱病，則腹滿，身熱不欲食，譫言。三日則少陽與厥陰俱病，則耳聾，囊縮而厥， 
水漿不入，不知人，六日死。帝曰∶五臟已傷，六腑不通，營衛不行。如是之後，三日乃死 
，何也？岐伯曰∶陽明者，十二經脈之長也，其血氣盛，故不知人，三日其氣乃盡，故死矣 
。 
《熱論篇》曰∶凡病傷寒而成溫者，先夏至日者，為病溫。後夏至日者，為病暑。暑當 
與汗皆出，勿止。 
《熱論篇》帝曰∶熱病已愈，時有所遺者，何也？岐伯曰∶諸遺者，熱甚而強食之， 
故有所遺也。若此者，皆病已衰而熱有所藏，因其谷氣相搏，兩熱相合，故有所遺也。帝曰 
∶治遺奈何？岐伯曰∶視其虛實，調其逆從，可使必已也。帝曰∶病熱當何禁之？岐伯曰∶病 
熱少愈，食肉則復，多食則遺，此其禁也。 
《刺熱篇》曰∶肝熱病者，小便先黃，腹痛多臥，身熱，熱爭則狂言及驚，脅滿痛，手 
足躁，不得安臥。庚辛甚，甲乙大汗，氣逆則庚辛死。刺足厥陰、少陽。其逆則頭痛員員， 
脈引沖頭也。心熱病者，先不樂，數日乃熱，熱爭則卒心痛，煩悶善嘔，頭痛，面赤，無汗 
。壬癸甚，丙丁大汗，氣逆則壬癸死。刺手少陰、太陽。脾熱病者，先頭重頰痛，煩心，顏 
青欲嘔，身熱，熱爭則腰痛不可用俯仰，腹滿泄，兩頷痛。甲乙甚，戊己大汗，氣逆則甲乙 
死。刺足太陰、陽明。肺熱病者，先淅然厥，起毫毛，惡風寒，舌上黃，身熱，熱爭則喘咳 
，痛走胸膺背，不得太息，頭痛不堪，汗出而寒。丙丁甚，庚辛大汗，氣逆則丙丁死。刺手 
太陰、陽明，出血如大豆，立已。腎熱病者，先腰痛 酸，苦渴數飲，身熱，熱爭 
則項痛而強， 寒且酸，足下熱，不欲言，其逆則項痛員員澹澹然。戊己甚，壬癸 
大汗，氣逆則戊己死。刺足少陰、太陽。諸汗者，至其所勝日汗出也。肝熱病者，左頰先赤 
。心熱病者，顏先赤。脾熱病者，鼻先赤。肺熱病者，右頰先赤。腎熱病者，頤先赤。病雖 
未發，見赤色者，刺之，名曰治未病。太陽之脈色榮顴骨，熱病也，榮未交，曰今且得汗， 
待時而已。與厥陰脈爭見者，死期不過三日。其熱病內連腎，少陽之脈色也。少陽之脈色榮 
頰前，熱病也。榮未交，曰今且得汗，待時而已。與少陰脈爭見者，死期不過三日。（此一 
節即言傷寒之兩感也，詳註備載《類經·疾病類》四十四） 
《熱病篇》曰∶熱病三日，而氣口靜、人迎躁者，取之諸陽，五十九刺，以瀉其熱而出 
其汗，實其陰以補其不足者。身熱甚，陰陽皆靜者，勿刺也。其可刺者，急取之，不汗出則 
泄。所謂勿刺者，有死征也。熱病七日、八日，脈口動喘而弦者，急刺之，汗且自出，淺刺 
手大指間。熱病七日、八日，脈微小，病者溲血，口中干，一日半而死，脈代者，一日死。 
熱病已得汗出，而脈尚躁，喘且復熱，勿刺膚，喘甚者死。熱病七日、八日，脈不躁，躁不 
散數，後三日中有汗，三日不汗，四日死。未曾汗者，勿腠刺之。熱病不知所痛，耳聾不能 
自收，口乾，陽熱甚，陰頗有寒者，熱在髓，死不可治。熱病而汗且出，及脈順可汗者，取 
之魚際、太淵、大都、太白，瀉之則熱去，補之則汗出。汗出太甚，取內踝上橫脈以止之。 
熱病已得汗而脈尚躁盛，此陰脈之極也，死。其得汗而脈靜者，生。熱病者，脈尚躁盛而不 
得汗者，此陽脈之極也，死。脈盛躁得汗靜者，生。熱病不可刺者有九∶一曰汗不出，大顴 
發赤，噦者死。二曰泄而腹滿甚者，死。三曰目不明，熱不已者，死。四曰老人嬰兒，熱而 
腹滿者，死。五曰汗不出，嘔下血者，死。六曰舌本爛，熱不已者，死。七曰咳而衄，汗不 
出，出不至足者死。八曰髓熱者死。九曰熱而痙者死，腰折、螈 、齒噤 也。凡此九 
者，不可刺也。太陽之脈色榮顴骨，熱病也。與厥陰脈爭見者，死。死期不過三日。少陽之 
脈色榮頰前，熱病也。與少陰脈爭見者，死期不過三日。（本篇刺法未及詳錄，具載《類經 
·針刺類》第四十） 
《評熱病論》帝曰∶有病溫者，汗出輒復熱，而脈躁疾，不為汗衰，狂言不能食，病名 
為何？岐伯曰∶病名陰陽交，交者，死也。人所以汗出者，皆生於谷，谷生於精。今邪氣交 
爭於骨肉而得汗者，是邪卻而精勝也。精勝則當能食而不復熱，復熱者，邪氣也。汗者， 
精氣也。今汗出而輒復熱者，是邪勝也。不能食者，精無俾也。病而留者，其壽可立而傾也 
。且夫熱論曰∶汗出而脈尚躁盛者，死。今脈不與汗相應，此不勝其病也，其死明矣。狂言 
者，是失志，失志者，死。今見三死，不見一生，雖愈必死也。 
《刺志論》曰∶氣盛身寒，得之傷寒；氣虛身熱，得之傷暑。 
《論疾診尺篇》曰∶尺膚熱甚，脈盛躁者，病溫也。其脈盛而滑者，病且出也。 
《刺法論》帝曰∶余聞五疫之至，皆相染易，無問大小，病狀相似，不施救療，如何可 
得不相移易者？岐伯曰∶不相染者，正氣存內，邪不可干，避其毒瓦斯，天牝從來，復得其往 
，氣出於腦，即不干邪。氣出於腦，即室先想心如日。欲將入於疫室，先想青氣自肝而出， 
左行於東，化作林木。次想白氣自肺而出，右行於西，化作戈甲。次想赤氣自心而出，南行 
於上，化作焰明。次想黑氣自腎而出，北行於下，化作水。次想黃氣自脾而出，存於中央， 
化作土。五氣護身之畢，以想頭上如北斗之煌煌，然後可入於疫室。 
《水熱穴論》帝曰∶夫子言治熱病五十九俞，願聞其處，因聞其意。岐伯曰∶頭上五 
行行五者，以越諸陽之熱逆也。大杼、膺俞、缺盆、背俞，此八者，以瀉胸中之熱也。氣街 
、三里、巨虛上下廉，此八者，以瀉胃中之熱也。雲門、 骨、委中、髓空，此八者以 
瀉四肢之熱也。五臟俞傍五，此十者，以瀉五臟之熱也。凡此五十九穴者，皆熱之左右也。 
帝曰∶人傷於寒而傳為熱，何也？曰∶夫寒盛則生熱也。 

<目錄>卷之十三性集·雜證謨\瘟疫
<篇名>論證（共二條）
屬性：經曰∶冬傷於寒，春必病溫，是溫病即傷寒也。然傷寒有四時之不同，如冬感寒邪而即 
病者，為真傷寒。其有寒毒內侵而未至即病者，必待春溫氣動，真陰外越，再觸寒邪，其病 
則發，故至春犯寒，則發為溫病；至夏犯寒，則發為熱病，亦猶傷氣者，遇氣則作。傷食者 
，遇食則發。其義一也。然而傷寒瘟疫，多起於冬不藏精及辛苦飢餓之人。蓋冬不藏精，則 
邪氣乘虛易入，而飢餓勞倦之流，則受傷尤甚。故大荒之後，必有大疫，正為此也。但此輩 
疫氣既盛，勢必傳染。又必於體質虛濁者，先受其氣。以漸遍傳，則又有不待冬寒而病者矣 
。然此以冬寒主氣之為病也。至於客氣變遷，歲時不同，故有冬行春令，則應冷反溫，夏行 
冬令，則應熱反冷，春秋皆然，是則非其時而有其氣。壯者無恙；怯者受傷。是又不止冬寒 
，而運氣不正之害，所當察而慎避者有如此。 
一、瘟疫本即傷寒，無非外邪之病，但染時氣而病無少長率相似者，是即瘟疫之謂。古 
人有雲∶瘟證因春時溫氣而發，乃因鬱熱自內而發於外，初非寒傷於表也，故宜用辛平之劑 
。治與正傷寒用麻黃者，不同也。此說固若近理，而實有未必然者。蓋瘟疫若非表證，則何 
以必汗而後解？故余於前論中，謂其先受寒邪，再觸則發，誠理勢之確然也。但其時有寒熱 
，證有陰陽，治陽證熱證者，即冬時亦可清解；治陰證寒證者，即春夏亦可溫散。謂宜因證 
因時者則可，謂非寒傷於表也則不可。 

<目錄>卷之十三性集·雜證謨\瘟疫
<篇名>瘟疫脈候
屬性：凡病傷寒瘟疫，脈洪大滑數，而數中兼緩者，可治。脈洪大而緊數甚者，危。脈雖浮大 
而按之無力者，宜補兼表。身雖熱而脈弱者，當以純補為主，或兼溫散。身大熱而脈見沉澀 
細小，足冷者，難治。瘟病四五日，身熱，腹滿而吐，脈來細而弦強者，十二日死。瘟病二 
三日，頭痛腹滿，脈直而疾者，八日死。瘟病八九日，頭身不痛，色不變，而利不止，心下 
堅，脈不鼓，時或大者，十七日死。瘟病汗不出，或出不至下部者，死。瘟病下痢，腹中痛 
甚者死。以上死證，言其略耳，諸所未盡，當於傷寒門參閱。 

<目錄>卷之十三性集·雜證謨\瘟疫
<篇名>治法六要
屬性：自古傷寒治法，苦於浩渺。余自考索以來，留心既久，每臨編得其法，未必見其病，臨 
病見其證，未必合其方，可見病多變態，執滯難行，惟貴圓通而知其要耳。故余注《類經》 
，所列傷寒治要有六∶曰汗、補、溫、清、吐、下。然亦但言其概，而未及其詳，今悉諸 
法於此，用補傷寒之未備者。倘欲求仲景心法，乃當閱傷寒本門，使能彼此參證，則綱舉目 
張，自有包羅貫串之妙。既約且盡，而活人之要，當無出此。 

<目錄>卷之十三性集·雜證謨\瘟疫
<篇名>汗有六要五忌
屬性：治傷寒之法，余已析其六要。而六要之外，又有五忌者，何也？蓋六法之中，惟汗為主 
，正以傷寒之愈，未有不從汗解者，故法雖有六，汗實統之。而汗外五法，亦無非取汗之法 
也。然取汗以辛散，此固其常也，而何以五法皆能取汗？六要則已，又何以有五忌之辨也？蓋 
汗由液化，其出自陽，其源自陰。若肌膚閉密，營衛不行，非用辛散，則玄府不開而汗不出 
，此其一也。又若火邪內燔，血干液涸，非用清涼，則陰氣不滋而汗不出，此其二也。又若 
陰邪固閉，陽氣不達，非用辛溫，則凝結不開而汗不出，此其三也。又若營衛不足，根本內 
虧，非用峻補，則血氣不充而汗不出，此其四也。又若邪在上焦，隔遮陽道，不施吐涌，則 
清氣不升而汗不出，此其五也。又若邪入陽明，胃氣壅滯，不以通下，則濁氣不解而汗不出 
，此其六也。凡此者皆取汗之道，是即所謂六要也。 
何謂五忌？蓋一曰熱在表者，內非實火，大忌寒涼，寒則陰邪凝滯不散，邪必日深，陽 
必日敗，而汗不得出者死。二曰元氣本弱，正不勝邪者，大忌消耗，尤忌畏補，消耗則正 
氣日消，不補則邪氣日強，消者日清，甚者日甚，而必不能汗者死。三曰實邪內結，伏火 
內炎者，大忌溫補，溫則愈燥，補則愈堅，而汗不得出者死。四曰中虛氣弱，並忌汗諸條 
者，大忌發散，散則氣脫，氣脫而汗不能出，氣脫而汗不能收者死。五曰病非陽明實邪， 
並忌下諸條者，大忌通瀉，瀉則亡陰，陰虛則陽邪深陷，而汗不得出者，死。是即所謂五忌 
也。能知六要而避五忌，傷寒治法盡於是矣。第假熱者多，真實者少，能察秋毫於疑似，非 
有過人之見者不能也。余之諄諄，其亦 望於潛心者耳。 

<目錄>卷之十三性集·雜證謨\瘟疫
<篇名>汗散法（共五條）
屬性：凡傷寒瘟疫，表證初感，速宜取汗，不可遲也。故仲景曰∶凡發汗服湯藥，其方雖言日 
三服，若病劇不解，當半日中盡三服。如服一劑，病證猶在，當復作本湯服之。至有不肯汗 
出者，服三劑乃解。若汗不能出者，死病也。此所謂汗不宜遲也。然取汗之法，又當察其元 
氣、病氣之虛實，若忽爾暴病，表證已具，而元氣未虧者，但以辛平之劑，直散之可也。若 
兼雜證，則當察其寒熱溫涼，酌宜而治，不得但知發散也。又若身雖大熱，表證全具，而脈 
見虛弱者，必不易汗，此即當詳察補虛法，酌而治之。若不知標本，而概行強散，營竭則死。 
一、傷寒之宜平散者，以其但有外證，內無寒熱，而且元氣無虧也，宜以正柴胡飲為 
主治。此外如十神湯、參蘇飲，皆可酌用。若病在陽明者，宜升麻葛根湯。若感四時瘟疫， 
而身痛發熱，及煙瘴之氣者，宜敗毒散，或荊防敗毒散。若病在三陽，而頭痛鼻塞，項強身 
痛，咳嗽者，宜神術散。若傷風兼寒，而發熱咳嗽者，宜柴陳煎，或金沸草散。甚者，小青 
龍湯。 
一、傷寒之宜溫散者，以其寒邪外盛，而內無熱證，及元氣無虧而氣清受寒者，皆可從 
溫直散之，宜二柴胡飲為最當。若寒甚表實者，惟麻桂飲為最妙，毋疑畏也。此外如五積散 
、麻黃湯、桂枝湯、小青龍湯、葛根湯、聖散子之類，皆可酌用。 
一、傷寒之宜涼散者，以其外熱里亦熱，必脈證俱陽，而煩渴喜冷，及元氣強實者，乃 
可兼涼兼散，宜一柴胡飲為先。或九味羌活湯，柴葛解肌湯。甚者，六神通解散，皆可酌用 
。若內外俱熱，而或為熱瀉者，宜柴芩煎。若表里俱熱而兼斑疹者，宜柴葛煎。 
一、傷寒之宜兼補兼散者，以營衛不足，血氣不充也。用藥如用兵，兵進而糧餉不繼則 
兵覆，攻病而元氣不繼則病覆。故治虛邪之宜散者，必當先本後末，此其最要者也。若寒邪 
在營，肝脾血少，而邪熱不退者，宜三柴胡飲，或歸柴飲。若寒邪在衛，脾肺氣虛，而表邪 
不解者，宜四柴胡飲。若脾胃氣血不足，而邪熱不解者，宜五柴胡飲。若邪在半表半里，往 
來寒熱，而微見氣虛者，宜小柴胡湯。若溫暑大熱大渴，津枯液涸，陰虛不能作汗者，宜歸 
葛飲。若寒邪深入，而陰中陽氣不足，或背惡寒者，必難散解，非理陰煎不可。若中氣大虛 
大寒，身熱惡寒，或大便溏泄，而表邪不能解者，非大溫中飲不可。 

<目錄>卷之十三性集·雜證謨\瘟疫
<篇名>補虛法（共三條）
屬性：傷寒、瘟疫，俱外侮之證，惟內實者能拒之，即有所感而邪不勝正，雖病無害。最畏者， 
惟內虛之人，正不勝邪，邪必乘虛深入，害莫大矣。故曰傷寒偏打下虛人。且今人虛弱者多 
，強實者少，設遇挾虛傷寒，而不知速救根本，則百無一生。故傷寒書曰∶陽證得陰脈者， 
死。正以陰脈即虛證也。此欲辨之，惟脈為主，而參以形證，自無失矣。蓋凡遇傷寒外熱等 
證，而脈見微弱浮空，舉按無力者，即是虛證，最不易解，最不宜攻。雖欲發汗，汗亦難出 
，即有微汗，亦不過強逼膚腠之汗，而必非營衛通達之所化。若罔顧虛實而逼之太甚，則中 
氣竭而危亡立至矣。 
然治虛之法，須察虛實之微甚。若半虛者，必用補為主，而兼散其邪。若太虛者，則全 
然不可治邪。而單顧其本，顧本則專以保命，命得不死，則元氣必漸復，或於七日之後，或 
十四日。甚者二十日之後，元氣一勝，邪將不攻自潰，大汗至而解矣。欲知其兆，亦察其脈 
，但得弱者漸強。小者，漸大。弦者，漸滑。緊者，漸緩。則大汗將通，吉期近矣。 
凡用補之法，但察其胸膈何如。若胸腹多滯者，未可補。年壯氣實者未可補。若氣本 
不實，而胸腹無滯，則放膽用之。又若內無熱邪，而素宜用溫，其或氣有難行者，則必兼暖 
胃而後可。蓋補得暖而愈行，邪得暖而速散，切不可雜用消耗寒涼，以分溫補之力。其或初 
感寒邪，但見脈證真虛，邪不易散等證，則人參、熟地之類，開手盒飯速用，愈早愈妙，若 
或遲疑，則縱寇深入，反成難制。此治虛邪最善之法也。余用此法，活人多矣。 
常聞昧者有傷寒忌補之說，不知補者所以補中，是即托里之意。亦以寒邪如盜，其來在 
外，元氣如民，其守在中，足民正所以強中，強中正所以御外，保命玄機，惟此一着。何為 
補住邪氣？庸妄誤人，莫此為甚。余因再悉於此，用補傷寒治法之未備，漸用漸熟，方知其 
妙。自今而後，知必有不惑余言，而受余之生者，將無窮矣。 
一、傷寒精血素弱，或陰中陽氣不足，脈細弱而惡寒者，必須大助真陰，則陽從陰出， 
而表邪自可速解。惟理陰煎加柴胡、麻黃之類，或隨證加減用之為最妙。若傷寒於七日八日 
之後，脈數無力，神昏氣倦，或躁擾不寧，散之不可，清之不可，而邪不能解者，只宜理陰 
煎大劑與之，真回生神劑也。若氣血俱虛而邪不能解，只宜平補者，以五福飲為主，而隨證 
加減用之，或大補元煎，或六物煎，或十全大補湯，皆可用。若脾胃中氣虛弱，而邪不能解 
者，宜四君子湯加減用之。若中氣虛弱脾寒，或兼嘔惡而邪不解者，宜五君子煎、溫胃飲。 
若勞倦傷脾，寒邪內陷，身熱不退，當升散者，宜補中益氣湯。若寒邪陷入陰分，血虛不能 
外達，而當升散者，宜補陰益氣煎。若陰虛發熱，面赤口渴，煩躁，脈浮洪無力者，宜六 
味地黃湯大劑與之，一服可愈。凡中氣虛寒，表邪不解，或日久畏藥，或諸藥不效者，只宜 
獨參湯，或濃或淡，或冷或熱，隨其所好，時時代茶與之，連日勿間，使其營氣漸復，則邪 
氣漸退，大有回生之妙，毋勿之也。 
一、傷寒用補之法，與用攻用散者不同。蓋攻散所以去實邪，其力峻，其效速。故凡用 
柴胡、麻黃之類，取效在一二三劑之間，用大黃、芒硝之類，取效在一劑之間，此而不效。 
必其用之不善，不可多也。至若用補者，所以補虛，其力柔，其功緩，雖於一二劑見效者， 
亦多有之。若積勞積損，氣血虛甚者，欲其復元，誠不易也。但察其服補無礙，或於脈證間 
略見相投，便是得補之力。故輕者二三劑，重者十餘劑，方得見功，而汗出邪退以愈也。若 
不知此理，而但於一二劑間，未見速效，則必致庸讒起，惑亂生，而全功盡棄矣。此不可不 
深察也。 

<目錄>卷之十三性集·雜證謨\瘟疫
<篇名>溫補法（共二條）
屬性：凡治傷寒、溫疫宜溫補者，為其寒邪凝滯，陽不勝陰，非溫不能行，非溫不能復也。如 
寒氣在經者，以邪在表也，宜用溫散，法具如前；寒氣在髒者，以陽氣虛也，或宜溫補，或 
止溫中。然用溫之法，但察其外雖熱而內無熱者，便是假熱，宜溫不宜涼也；病雖熱而元氣虛 
者，亦是假熱，宜溫不宜涼也。真熱者，誰不得而知之。惟假熱為難辨耳。病假熱者，非用 
甘溫，熱必不退，矧真寒者，又在不言可知。大都實證多真熱，虛證多假熱，故治實者多宜 
用涼。治虛者多宜用溫。真假不識，誤人不淺矣。又真寒假熱之辨，則實亦有寒，實亦有熱 
。虛亦有寒，虛亦有熱，若謂實者皆熱，虛者皆寒，則鑿而謬矣。但實而寒者，只宜溫散， 
不必滋補。虛而熱者，只宜調補，最畏寒涼。蓋寒涼無生意，而善敗元氣。若以寒涼治虛證 
，則熱未必退，且暫用則或可。久則無不敗脾而危者。既已病熱，又不宜寒，則總雲假熱， 
本非過也。 
一、傷寒發熱，而命門陽虛，或惡寒，或身痛，或嘔，或痢，脈弱氣虛，而表不能解者 
，必用大溫中飲。或理陰煎。若傷寒身熱，心肺有寒，或嘔噦而咳，或腹滿而喘，止有寒邪 
而無虛者，宜小青龍湯。若陰證傷寒，自利脈沉，身痛發熱，腹痛厥逆，但有寒邪而元氣無 
虛者，當用溫藥，宜四逆湯。若寒在太陰，腹痛吐痢，或脹滿厥逆，脾胃虛寒，而邪有不解 
者，宜溫胃飲，或理中湯。若傷寒一二日，邪在太陽，或在少陰，背惡寒而表不解者，宜附 
子理陰煎。在仲景則用附子湯。若風寒在表，陰寒在里，外為身熱，而內則瀉痢不能止，或 
見嘔惡，或腹因痢痛者，此其中氣下泄，則外邪益陷，必不能解，宜速用胃關煎，或大溫中 
飲。凡患傷寒，有陰陽大虛，元氣將敗，而邪不能解者，非六味回陽飲不可。然但有大虛大 
寒之意，即當用此。若待其敗，恐無及矣。凡陰盛隔陽，內真寒而外假熱者，其證必頭紅面 
赤，或乾渴舌焦，或口瘡喉痛，或煩喘狂躁，或身熱如火，或見虛斑而蚊跡遍身，或發陰黃 
而溺如金汁。雖其外有此證，而脈則微弱不鼓，且或為嘔惡，或為泄瀉，或背腹畏寒，或氣 
短似喘，或昏睡無知，或驚惶懼怯，或雖熱不渴，或言雖譫妄而氣促聲微，或身雖躁狂而舉 
動無力，禁之則止，是皆內虛外實，真寒假熱之證。須用理陰煎，或六味回陽飲、大溫中飲 
、八味地黃湯之類，大劑與之，庶可保全。若虛火上浮，喉痛熱躁，不能熱飲者，用井水浸 
藥冷與飲之，此用假寒之味，以解上焦之假熱，真熱之性，以救下焦之真寒，回陽起死，真 
神妙之法也。其有血氣本虛，用補相便。然溫補既多，而病日昏憒，且見煩熱難愈者。此其 
陽邪獨亢，陰氣不至，而虛中有熱也。但改滋陰，以犀角地黃湯加黃芩、麥冬，或一柴胡飲 
加知母之類。此十補一清之法。一劑即效，其妙如神。醫中圓活，最宜知此。 

<目錄>卷之十三性集·雜證謨\瘟疫
<篇名>清利法（共三條）
屬性：凡治傷寒、瘟疫，宜清利者，非止一端。蓋火實者，宜清火。氣實者，宜行氣。食滯 
者，宜消食。痰盛者，宜化痰。皆所謂清利也。凡此數者，滯去則氣行，而表邪自解。然此 
宜用於邪實等證，而本非虛證之所宜。其有虛中挾實者，不妨少為兼用，此中權度，自有其 
宜。若病在危急，則毫不容謬，設不當清而妄用之，亦與撲殘燈者，無異也。 
一、傷寒火盛者，治宜清解。若熱入陽明，煩渴躁熱，脈洪便實，而邪有不解者，宜柴 
胡白虎煎，或單用白虎湯、太清飲，或玉泉散。若汗後仍熱者，亦宜用之。若傷寒口渴，煩 
熱赤斑，脈洪大而無力者，宜人參白虎湯。若傷寒邪在太陽，發熱頭痛，脈洪大，表邪未解 
，而內熱又甚者，宜一柴胡飲，或三黃石膏湯，或六神通解散。若六經通熱，火邪不解，或 
狂斑煩躁，或頭紅面赤，口乾舌黑，脈洪邪實者，宜抽薪飲，或黃連解毒湯，或加柴胡。若 
傷寒熱入血室，吐衄斑黃，及血熱血燥，不能作汗而邪不解者，宜《局方》犀角地黃湯。熱 
甚者，宜《良方》犀角地黃湯。若熱邪閉結血分，大便不通，而邪不能解者，宜《拔萃》犀 
角地黃湯。若少陰水虧，陽明火盛，熱渴失血，牙痛便結，脈空作喘，而邪不能解者，宜玉 
女煎。若傷寒陽邪亢盛，血脈不通而四肢厥逆者，謂之熱厥，宜四逆散。若暑月時行瘟疫， 
表里俱熱，宜清宜解者，羌活升麻湯。若傷寒熱結膀胱，而小水不利，火邪不退，或挾熱泄 
瀉者，宜大釐清飲，或柴芩煎，或益元散。若傷寒實熱內蓄，小水不利，而口渴煩熱發黃者 
，宜茵陳飲，或大釐清飲。凡瘟疫熱甚，而煩渴不寧者，宜悉尼漿時時與之，解渴退火最妙 
，大勝於益元散。冷水稟天一之性，甘而不苦，故大能清熱解煩，滋陰壯水。凡火盛水涸， 
大渴便結，營衛熱閉不能作汗者，最宜用之。雖虛證不可用，然亦有當用者。但察其喉口熱 
極，唇舌干焦，大便秘結不通，而大渴喜冷者，此陰虛水虧證也，不妨與人參、熟地、桂、 
附、乾薑之屬，相間並用，藉以滋陰，其功不小。惟大便不結，及微熱微渴，勞倦陽虛等證 
，最不宜用，若妄用之，則多致寒顫而敗。 
一、傷寒兼雜證者，治宜調和、清利。凡傷寒兼風，發熱，咳嗽多痰者，宜柴陳煎。若 
食滯氣實，邪結胃脘，而表不解者，宜大和中飲加柴胡。若感四時寒濕之氣，以致脾胃不和 
，或嘔或吐，或泄瀉脹滿者，宜平胃散。或寒盛多吐者，宜和胃飲。若外感風寒，內停飲食 
，頭痛寒熱，或為吐瀉脹滿者，宜藿香正氣散。若感四時寒濕，發熱發黃，身痛脈緊，中寒 
泄瀉，小水不利者，宜柴芩飲。若中無寒而多火者，宜柴苓湯。若外傷暑熱，霍亂泄瀉，小 
水不利，腹痛脹滿，內陰外陽者，宜五苓散。若外傷寒濕，一身盡痛者，羌活勝濕湯。 

<目錄>卷之十三性集·雜證謨\瘟疫
<篇名>吐法（共二條）
屬性：凡傷寒宜吐者，必其上焦有滯，或食或痰，結聚胸膈，而邪不得散者，當吐也；或寒邪 
濁氣內陷膈間，而為痞為痛者，當吐也，蓋吐中自有發散之意。若中氣虛寒，脈弱無力，及 
氣短虛煩不寧者，皆不可吐。凡用吐藥，中病即止，不必盡劑。 
一、古方吐法多用獨聖散及茶調散，凡上焦邪滯皆可用之。然不若新吐法為更捷也。又 
凡諸藥皆可吐，只隨證用藥，煎湯服，少頃，探而吐之，則輕重可酌，標本可兼，尤其善也。 

<目錄>卷之十三性集·雜證謨\瘟疫
<篇名>下法（共二條）
屬性：凡傷寒、瘟疫宜下者，必陽明邪實於腑而秘結腹滿者，乃可下之。或元氣素強，胃氣素 
實者，亦可下之。若大便雖數日不行，而腹無脹滿，及大便無壅滯不通之狀，或連日不食， 
而臍腹坦然，軟而無礙者，此其陽明胃腑本無實邪，切不可妄下、妄導，以泄中氣。又如傷 
寒門忌下諸條，必當加意詳察，不可誤用。蓋諸誤之害，下為尤甚，不可忽也。今見時醫有 
妄下而亦不致死者，必其元氣之素強，能勝攻下者也。若概引為證，必致殺人。 
一、傷寒邪入陽明，便秘譫語，腹滿煩熱，脈證俱實者，宜大承氣湯，或調胃承氣湯。 
若傷寒表證未除，里證又急，表里俱實者，宜大柴胡湯。若三焦六經邪火壅結，大便不通， 
而表邪不解者，宜《局方》涼膈散。若傷寒熱邪傳里，當下而氣血俱虛者，宜陶氏黃龍湯。 
若傷寒熱邪傳里，而血虛秘結，腹脹作痛，邪不能解者，宜玉燭散。若時氣瘟疫遍行，火邪 
內蓄，三焦實熱，大便秘結而邪不能退者，宜五瘟丹。若時行瘟疫發熱，火浮於上，胸膈結 
熱者，宜大清丸。凡諸有宜通宜下者，但隨證作引，送百順丸一二三錢，最捷最妙。 

<目錄>卷之十三性集·雜證謨\瘟疫
<篇名>瘟疫熱毒辨治（共三條）
屬性：瘟疫本即傷寒，然亦有稍異。以其多發於春夏，且因時氣遍行，大小相似，必待日數足 
，然後得汗而解者，是為瘟疫之證。雖古法雲∶瘟病在三陽者多，三陰者少，然亦不可拘泥 
。若見陰證陰脈，是即三陰病也，大宜辨而治之。 
一、瘟疫之在三陽者，當辨其經。如脈浮頭疼，發熱身痛者，太陽證也，宜九味羌活湯 
加減治之。若脈長，鼻干，不眠而躁者，陽明病也，宜葛根解肌湯，或十味參蘇飲加減治之 
。若脈弦而數，胸脅痛而耳聾，少陽證也，宜小柴胡湯加減治之。按此三陽之治，乃古方治瘟 
之大略。然此證寒熱虛實，無所不有，仍當察治如前，不可拘也。 
一、瘟疫初起，而頭疼身痛，憎寒發熱，脈緊數洪滑，而別無他證，先宜正柴胡飲，或 
敗毒散，或十神湯。若溫疫初起，多陰少陽，脈證無虛者，宜神術散。若瘟疫胸膈滿悶，小 
柴胡加枳實、橘紅。熱在內者，仍加黃連。若暑月時行瘟疫，表里俱熱甚，宜清火解毒者， 
羌活升麻湯。若瘟疫火盛，脈洪大而熱躁甚者，三黃石膏湯。若瘟疫熱毒上浮，頭面俱腫， 
目不能開，口乾舌燥，咽喉不利者，普濟消毒飲。若瘟疫脈洪大，煩躁熱渴者，白虎湯。或 
兼嘔吐者，仲景竹葉石膏湯。若瘟疫發狂譫語，脈洪大滑實，而大便秘結不通者，大承氣湯 
，或雞子清飲。若瘟疫內外俱有實邪，大便不通，當表里雙解者，防風通聖散。若瘟疫病八 
九日不退，而發斑發黃。但脈不虛不浮緊，而腹見痞滿者，率可以承氣、五苓合服而下之。 
若瘟疫頭身紅赤，肢體熱甚，煩躁不能當者。宜用解瘟疫熱毒法，及內飲悉尼漿，或用井花 
水調玉泉散，俱妙。按以上諸法，乃因時因證，皆陽證實邪之所宜。若瘟疫脈弱無力，或外雖 
實而內則虛，或口不喜冷，大便不結之類，即非陽證，不得以身熱脈數，俱認為火，雖在暑 
月，如理中湯、理陰煎、大溫中飲、大補元煎，及前溫補諸法，皆當隨證必用，此舍時從證 
之妙法也。矧夏月尤多伏陰，故凡臨此證者，必先察陰陽，次辨虛實，則其要也。宜切識之 
。 
徐東皋曰∶瘟疫六七日不解，以致熱入血室，發黃身如煙熏，目如金色，口燥而熱結。 
以砭針刺曲池出惡血，仍以通聖散兼散兼下。得汗如黃水，糞如黑膏而即愈。按此即此方之 
所謂打寒也。其法用手捋上膊，使血聚於臂，以帛縛定，乃用筋夾瓷鋒，擊刺肘中曲澤傍之 
大絡，使邪毒隨惡血而出，亦最捷之法，窮人用之極效，然非曲池穴也。 

<目錄>卷之十三性集·雜證謨\瘟疫
<篇名>大頭瘟證治（共三條）
屬性：大頭瘟者，以天行邪毒客於三陽之經，所以憎寒發熱，頭目頸項或咽喉俱腫，甚至腮面 
紅赤，肩背斑腫，狀如蝦蟆，故又名為蝦蟆瘟。大都此證多屬風熱，然亦有表里虛實之辨。 
又外科有時毒證，亦即此也。方治具見本門，當參閱用之。 
一、大頭蝦蟆瘟治法∶凡病在頭目，內火未盛者，先當解散，宜正柴胡飲，或敗毒散。 
若時毒咽喉腫痛，內火不甚，而便利調和者，葛根牛蒡湯。時毒表里俱熱，頭目俱腫，宜清 
宜散者，柴葛煎。若毒在陽明，表里俱熱，多頭痛鼻干，宜散者，柴葛解肌湯。若時毒三陽 
，熱極狂躁，咽喉腫痛，宜清兼散者，梔子仁湯。若時毒遍行，邪熱上浮，頭面俱腫，咽喉 
不利者，普濟消毒飲。若時毒風熱上聚頭面，宜升散者，犀角升麻湯。若時氣盛行，宜清火 
解毒者，羌活升麻湯。若時毒血熱煩躁，兼赤斑者，犀角散、人參白虎湯。若時毒內外俱實 
，當雙解者，防風通聖散。若時毒 腫作痛，脈實便秘，宜下者，五利大黃湯，或漏蘆 
升麻湯，或連翹消毒散。若時毒雖盛，而外實內虛，脈弱神困，凡諸虛證有據者，必當救里 
內托，宜參 托里散，或托里消毒散。其有陽虛假熱，而兼嘔惡泄瀉者，如六味回陽飲之類 
，皆所必用，不可疑也。若頭項腫甚，疼痛難忍者，宜用清涼救苦散敷之。或取側柏葉自然 
汁，調蚯蚓泥敷之。 
徐東皋曰∶大頭蝦蟆之候，因風熱濕邪在於高顛之上，宜先用敗毒散加羌活、黃芩、酒 
浸大黃，隨病加減，不可峻用降藥，雖有硝黃之劑，亦必細細呷之。蓋凡治大頭瘟者，不宜 
速攻，若攻之太峻，則邪氣之在上者自如，而無過之中氣反受其害而傷人也。且頭乃空虛之 
地，既着空虛，則無所不致，所以治法當先緩而後急，則邪伏也。緩治以清熱消毒，虛者兼 
益元氣，胃虛食少者，兼助胃氣；內實熱甚，大便秘結者，以酒浸大黃下之，乃宣熱而泄其 
毒也，此為先緩後急之法。若先從鼻腫，次腫於目，又次腫於耳，漸至頭上，絡腦後結塊則 
止，不散，必出膿而後愈。又曰∶大頭瘟太陽病，發於頭上，並腦後下項，及目後赤腫者是 
也，治宜荊防敗毒散，羌活、 本行經。陽明病，發於鼻 ，並目不能開，及面部者是 
也。或內熱氣喘，口乾舌燥，咽喉腫痛不利，脈數大者，普濟消毒飲。若內實而熱者，防風通 
聖散間服之。少陽病，發於耳之上下前後，並頭角紅腫者是也。若發熱，或日晡潮熱，或寒 
熱往來，口苦咽干，目痛，胸脅滿悶者，小柴胡加消毒之藥。 

<目錄>卷之十三性集·雜證謨\瘟疫
<篇名>傷寒初感治法
屬性：凡傷寒初感之治，本與傳變者不同。蓋凡病傷寒、瘟疫者，無不發熱，然初感之時，其 
邪在表，未經傳里，未至鬱熱，雖身表有熱，不過膚腠之寒邪，而內未有火，豈即陽證。斯 
時也，但用溫散，或兼托散，藥對其證，無不即愈。奈何時俗之醫，一見發熱，便認為火， 
而芩、連、知、柏，開手便用，不知內無實熱，何以當此？以寒邪得寒藥，而表里俱寒，勾 
連不解，則日以內傳，寒涼妄用，則元陽日敗。凡受斯害，死者多矣。此理不明，則既不知 
表里，又不知先後，終身不省，每致誤人，而且敢侈口談醫，其心果亦安乎？ 

<目錄>卷之十三性集·雜證謨\瘟疫
<篇名>傷寒飲食宜忌（共二條）
屬性：凡傷寒飲食有宜忌者，有不宜忌者。若病傷寒而食不斷者，以邪猶在表，未深入也。及 
其稍深，而在半表半里之間，則食漸減矣，再入胸膈、胃口，則全不食矣。邪既在胃，則胃 
口不飢，所以傷寒不食者，或十日，或二十日，皆無足慮者，亦以胃氣不餒，則不敗也。第 
不欲食者，不可強食，強食則助邪；或新愈之後，胃氣初醒，尤不可縱食，縱食則食復，此 
皆大忌也。至有不宜忌者，則如勞倦內傷之人，偶感寒邪，亦必發熱，此多以勞傷中氣， 
本非真正傷寒外邪內陷之病，所以外雖發熱，而內則飢餒，每多思食。奈何庸昧之輩，但見 
發熱，則曰餓不死傷寒，不論虛實，一概禁之。常見欲食者，索之不得，而且加以克伐寒涼 
之藥，嗟嗟！飢腸受剝，虛者益虛，內外夾攻，苦無所訴，及胃氣既脫，反不欲食矣。即欲 
救之，已無可及。余常治此證，每借食為藥，所活多人，而見禁食受斃者，亦已不少，故詳 
言之。若病患時時覺飢而索食者，此其邪不在髒，胃中空虛而然，必不可禁，但不宜縱耳。 
且因此可察虛實，關係非小，不可忽也。 
巢氏曰∶凡瘟疫病新瘥，脾胃尚虛，谷氣未復。若作勞妄動傷力，並食豬羊、雞犬、魚 
膾、灸爆、肥膩、生果、麵食、硬澀難消之物，停積腸胃，膈悶腹脹，便秘，或大吐大 
下。重複發熱，病作不可救矣。 

<目錄>卷之十三性集·雜證謨\瘟疫
<篇名>避疫法（共二條）
屬性：瘟疫乃天地之邪氣，若人身正氣內固，則邪不可干，自不相染。故避之之法，惟在節慾 
節勞，或於房室勞倦之後，尤不可近，仍勿忍飢以受其氣，皆要法也。至於卻邪之法，則如 
《刺法論》所云∶天牝從來，復得其往，氣出於腦，即不干邪。蓋天牝者，鼻也。鼻受天之 
氣，故曰天牝。氣自空虛而來，亦欲其自空虛而去，即天牝從來，復得其往也。正以氣通於 
鼻，鼻通於腦，毒入腦中，則流布諸經，令人相染矣。氣出於腦，謂嚏之，或張鼻以泄之， 
或受氣於室，則泄氣於外，而大吸精氣以易之，則邪從鼻出，而毒瓦斯自散，此卻邪於外之法 
也，又如想心如日等法，蓋膽屬少陽，為中正之官，少陽氣壯，則髒氣賴以俱壯，而邪不能 
入，此強中御邪之法也。凡探親診疾，事有不容已者，但知此諸法，則雖入最穢之地，自可 
保其無慮。一方治天行時氣，宅舍怪異，用降真香燒焚，大解邪穢。小兒帶之，能解諸邪， 
最驗。一法以福建香茶餅，不時噙口中，大辟傷寒瘴氣穢惡。 
《醫統》曰∶男子病，邪氣出於口；女人病，邪氣出於前陰，其相對坐立之間，必須識 
其向背。或以雄黃末塗鼻孔中，行動從容，察位而入。凡入病家，此亦醫人之不可不知也。 

<目錄>卷之十三性集·雜證謨\瘟疫
<篇名>瘟疫論列方
屬性：麻桂飲（新散七） 理陰煎（新熱三） 補中益氣湯（補三十） 麻黃湯（散一） 桂枝湯（散 
九） 補陰益氣煎（新補十六） 參蘇飲（散三四） 十神湯（散四十） 九味羌活湯（散四四） 
五積散（散三九） 敗毒散（散三六） 荊防敗毒散（痘三一） 柴葛煎（新散十四） 葛根湯（散 
二九） 柴葛解肌湯（散三一） 歸葛飲（新散十三） 神術散（散六五） 升麻葛根湯（散三十） 
歸柴飲（新散十七） 柴陳煎（新散九） 柴芩煎（新散十） 羌活升麻湯（寒十二） 柴苓湯（ 
和一九二） 柴苓飲（新散十一） 十全大補湯（補二十） 聖散子（散四三） 五瘟丹（攻百一） 
六神通解散（寒十五） 四逆湯（熱十四） 平胃散（和十七） 六味回陽飲（新熱二） 四逆散 
（散二八） 和胃飲（新和五） 防風通聖散（攻十六） 五福飲（新補六） 五苓散（和一八二） 
藿香正氣散（和二十） 六物煎（新因二十） 一柴胡飲（新散一） 普濟消毒飲（寒十三） 獨參 
湯（補三五） 二柴胡飲（新散二） 人參白虎湯（寒三） 溫胃飲（新熱五） 三柴胡飲（新散三） 
柴胡白虎煎（新散十二） 胃關煎（新熱九） 四柴胡飲（新散四） 竹葉石膏湯（寒五） 理中 
湯（熱一） 五柴胡飲（新散五） 三黃石膏湯（寒十一） 附子湯（熱二二） 正柴胡飲（新散六） 
黃連解毒湯（寒一） 白虎湯（寒二） 小柴胡湯（散十九） 《局方》涼膈散（攻十九） 太清 
飲（新寒十三） 大柴胡湯（攻七） 解瘟熱毒法（寒二四） 玉泉散（新寒十五） 大補元煎（新 
補一） 羌活勝濕湯（和一七八） 益元散（寒百十二） 四君子湯（補一） 葛根牛蒡湯（外四五 
）抽薪飲（新寒三） 五君子煎（新熱六） 陶氏黃龍湯（攻二一） 茵陳飲（新寒八） 大溫中 
飲（新散八） 調胃承氣湯（攻三） 玉女煎（新寒十二） 大和中飲（新和七） 五利大黃湯（外 
八九） 犀角散（寒一三一） 大釐清飲（新寒五） 漏蘆升麻湯（外九七） 悉尼漿（新寒十六） 
小青龍湯（散八） 連翹消毒散（外六一） 大青丸（攻百二） 金沸草散（散八一） 參 托里 
散（外五） 玉燭散（攻二四） 大承氣湯（攻一） 托里消毒散（外二） 百順丸（新攻六） 獨聖 
散（攻百六） 梔子仁湯（寒十九） 清涼救苦散（外一三五） 茶調散（攻百七） 雞子清飲（寒 
十七） 犀角升麻湯（外四七） 吐法（新攻一） 犀角地黃湯（三方 寒七九、八十、八一） 

<目錄>卷之十三性集·雜證謨\瘟疫
<篇名>論外備用方
屬性：奪命散（補三六 虛極） 芩連消毒散（寒十四） 陳氏正氣散（和二二 風寒生冷） 

<目錄>卷之十四性集·雜證謨\瘧疾
<篇名>經義
屬性：《瘧論》帝曰∶夫咳瘧皆生於風，其蓄作有時者，何也？岐伯曰∶瘧之始發也， 
先起於毫毛，伸欠乃作，寒慄鼓頷，腰脊俱痛。寒去則內外皆熱，頭痛如破，渴欲冷凍飲料。帝 
曰；何氣使然？曰∶陰陽上下交爭，虛實更作，陰陽相移也。陽並於陰，則陰實而陽虛，陽 
明虛則寒慄鼓頷也。巨陽虛則腰背頭項痛，三陽俱虛則陰氣勝，陰氣勝則骨寒而痛，寒生於 
內，故中外皆寒。陽盛則外熱，陰虛則內熱，外內皆熱，則喘而渴，故欲冷凍飲料也。此皆得之 
夏傷於暑，熱氣盛，藏於皮膚之內，腸胃之外，此榮氣之所舍也。此令人汗空疏，腠理閉， 
因得秋氣，汗出遇風，及得之以浴，水氣舍於皮膚之內，與衛氣並居。衛氣者，晝日行於陽 
，夜行於陰，此氣得陽而外出，得陰而內薄，內外相搏，是以曰作。常曰∶其間日而作者何 
也？岐伯曰∶其氣之舍深，內薄於陰，陽氣獨發，陰邪內着，陰與陽爭不得出，是以間日而 
作也。帝曰∶其作日晏與日早者，何氣使然？曰∶邪氣客於風府，循膂而下，衛氣一日一夜 
大會於風府，其明日日下一節，故其作也晏。此先客於脊背也。每至於風府則腠理開，腠理 
開則邪氣入，邪氣入則病作，以此日作稍益晏也。其出於風府，日下一節，二十五日下至 
骨，二十六日入於脊內，注於伏膂之脈。其氣上行，九日出於缺盆之中，其氣日高，故作日 
益早也。其間日發者，由邪氣內薄於五臟，橫連募原也。其道遠，其氣深，其行遲，不能與 
衛氣俱行，不得皆出，故間日乃作也。帝曰∶夫子言衛氣每至於風府，腠理乃發，發則邪氣 
入，入則病作。今衛氣日下一節，其氣之發也，不當風府，其日作者奈何？曰∶此邪氣客於 
頭項，循膂而下者也。故虛實不同，邪中異所，則不得當其風府也。故邪中於頭項者，氣至 
頭項而病；中於背者，氣至背而病；中於腰脊者，氣至腰脊而病；中於手足者，氣至於手足 
而病。衛氣之所在，與邪氣相合則病作，故風無常府；衛氣之所發，必開其腠理，邪氣之所 
合，則其府也。帝曰∶瘧先寒而後熱者，何也？曰∶夏傷於大暑，其汗大出，腠理開發，因 
遇夏氣淒滄之水寒，藏於腠理皮膚之間，秋傷於風，則病成矣。夫寒者，陰氣也。風者，陽 
氣也。先傷於寒而後傷於風，故先寒而後熱也。病以時作，名曰寒瘧。帝曰∶先熱而後寒者 
，何也？曰∶此先傷於風而後傷於寒，故先熱而後寒也。亦以時作，名曰溫瘧。其但熱而不 
寒者，陰氣先絕，陽氣獨發，則少氣煩冤，手足熱而欲嘔，名曰癉瘧。岐伯曰∶夫瘧之始發 
也。陽氣並於陰，當是之時，陽虛而陰盛，外無氣，故先寒慄也。陰氣逆極，則復出之陽， 
陽與陰復並於外，則陰虛而陽實，故復熱而渴。夫瘧氣者，並於陽則陽勝，並於陰則陰勝， 
陰勝則寒，陽勝則熱。瘧者，風寒之氣不常也。病極則復。夫病之未發也，陰未並陽，陽未 
並陰，因而調之，真氣得安，邪氣乃亡，故工不能治其已發，為其氣逆也。帝曰∶攻之奈何 
？早晏何如？曰∶瘧之且發也，陰陽之且移也，必從四末始也。陽已傷，陰從之，故先其時堅 
束其處，令邪氣不得入，陰氣不得出，審候見之在孫絡盛堅而血者，皆取之。此真往而未得 
並者也。帝曰∶瘧不發，其應何如？曰∶瘧氣者，必更盛更虛，當氣之所在也。病在陽則熱 
而脈躁，在陰則寒而脈靜，極則陰陽俱衰，衛氣相離，故病得休。衛氣集，則復病也。帝曰 
∶時有間二日或至數日發，或渴或不渴，其故何也？曰∶其間日者，邪氣與衛氣客於六腑， 
而有時相失，不能相得，故休數日乃作也。瘧者，陰陽更勝也，或甚或不甚，故或渴或不渴 
。帝曰∶論言夏傷於暑，秋必病瘧。今瘧不必應者，何也？曰∶此應四時者也。其病異形者 
，反四時也。其以秋病者，寒甚。以冬病者，寒不甚。以春病者，畏風。以夏病者，多汗。 
帝曰∶夫病溫瘧與寒瘧而皆安舍？舍於何髒？曰∶溫瘧者，得之冬中於風，寒氣藏於骨髓之中 
，至春則陽氣大發，邪氣不能自出，因遇大暑，腦髓爍，肌肉消，腠理髮泄，或有所用力， 
邪氣與汗皆出。此病藏於腎，其氣先從內出之於外也。如是者，陰虛而陽盛，陽盛則熱矣； 
衰則氣復反入，入則陽虛，陽虛則寒矣。故先熱而後寒，名曰溫瘧。帝曰∶癉瘧何如？曰∶ 
癉瘧者，肺素有熱，氣盛於身，厥逆上沖，中氣實，而不外泄，因有所用力，腠理開，風寒 
舍於皮膚之內，分肉之間而發，發則陽氣盛，陽氣盛而不衰則病矣。其氣不及於陰，故但熱 
而不寒，氣內藏於心，而外舍於分肉之間，令人消爍脫肉，故命曰癉瘧。 
《至真要大論》帝曰∶火熱或惡寒發熱，有如瘧狀，或一日發，或間數日發，其故何 
也？岐伯曰∶勝復之氣，會遇之時，有多少也。陰氣多而陽氣少，則其發日遠；陽氣多而陰 
氣少，則其發日近。此勝復相搏，盛衰之節，瘧亦同法。 
《金匱真言論》曰∶夏暑汗不出者，秋成風瘧。 
《生氣通天論》曰∶夏傷於暑，秋為咳瘧。魄汗未盡，形弱而氣爍，穴俞以閉，發 
為風瘧。 

<目錄>卷之十四性集·雜證謨\瘧疾
<篇名>論證（共四條）
屬性：瘧疾之疾，本由外感，故《內經》論瘧無非曰風，曰寒，其義甚明。而後世之論，則泛 
濫不一，總不過約言其末而反失其本，所以議論愈多，則病情愈昧矣。有辨在後，所當並察 
。 
凡瘧因於暑，人皆知之。不知夏令炎熱，此自正氣之宜。然而，人有畏熱者，每多避暑 
就陰，貪涼過度，此因暑受寒，所以致瘧。經曰∶夏暑汗不出者，秋成風瘧，義可知也。然 
又惟稟質薄弱，或勞倦過傷者，尤易感邪。此所以受邪有淺深，而為病有輕重也。第以病因 
暑致，故曰受暑，而不知暑有陰陽，瘧惟陰暑為病耳。至其病變，則有為寒證者，有為熱證 
者，有宜散者，有宜斂者，有宜溫者，有宜清者，其要在標本虛實四字。知此四者，而因證 
制宜，斯盡善矣。其有雲傷暑而認暑為火者，有雲脾寒而執以為寒者，皆一偏之見，不足憑 
也。 
凡瘧發在夏至後，秋分前者，病在陽分，其病淺；發在秋分後，冬至前者，病在陰分， 
其病深。發在子之後，午之前者，此陽分病也，易愈；發在午之後，子之前者，此陰分病 
也，難愈。病淺者，日作。病深者，間日作。若三日、四日者，以受邪日久，而邪氣居於陰 
分，其病尤深。 
凡瘧病自陰而漸陽，自遲而漸早者，由重而輕也；自陽而漸陰，自早而漸遲，由輕而重 
也。凡感邪極深者，其發必遲，而多致隔日，必使漸早漸近，方是佳兆。故治此疾者，春夏 
為易，秋冬為難。 

<目錄>卷之十四性集·雜證謨\瘧疾
<篇名>論治（共十二條）
屬性：凡瘧疾初作，必多寒熱，大抵皆屬少陽經病。其於初起，當專以散邪為主。若果形氣無 
傷，而脈證別無他故者，但宜正柴胡飲，或三柴胡飲主之。少者一、二劑，多者三、四劑， 
無有不愈。若氣體本弱而感邪為瘧，即宜四柴胡飲為妙，勿以初起而畏之弗用也。 
一、治瘧當辨寒熱，寒勝者即為陰證，熱勝者即為陽證。蓋有素稟之寒熱，有染觸之寒 
熱，然必其表里俱有熱邪，方是火證。若瘧至則熱，瘧止則退，而內無煩熱閉結等證，則不 
得以火證論治。若內外俱有火證，而邪有不散者，一柴胡飲主之。若邪入陽明，內熱之甚， 
而邪有未散者，宜柴胡白虎煎。若邪入肝腎，而熱極動血者，宜柴芩煎。 
一、瘧有寒證，如無虛邪，而但以寒邪不能散，或多中寒者，宜二柴胡飲。若以寒勝而 
兼氣虛，邪有不解者，宜四柴胡飲，或補中益氣湯加乾薑、官桂。若寒甚熱少，脈遲而兼背 
惡寒，或多嘔惡泄瀉者，必用麻桂飲，或大溫中飲。 
一、中氣虛弱不能勝邪，而邪不能解者，病在脾肺氣分，宜補中益氣湯、五柴胡飲。若 
陰虛血液不充而邪不能解者，病在肝腎精分，宜補陰益氣煎、歸柴飲。此證極多，其效尤捷 
。若發時其寒如冰，其熱如烙，而面赤如脂，渴欲飲水，而熱退即不渴者，以六味地黃湯加 
柴胡、芍藥、肉桂，大劑一服，即可愈。若元氣虛寒之甚，陽不勝陰而邪不能解者，大溫中 
飲。若元氣虛甚，或衰老積弱者，則不必兼用攻邪，只當以正氣為主，但使元氣不敗，則邪 
氣無有不服，宜大補元煎，或十全大補湯之類主之。而又惟休瘧飲為最妙。 
一、瘧疾屢散之後，取汗既多，而病不能止者。必以過傷正氣，而正不勝邪，則雖止微 
邪猶然不息，但使元氣之虛者一振，散者一收，則無不頓然愈矣，宜三陰煎、五福飲，或小 
營煎、休瘧飲主之。若有微寒者，宜大營煎，或理中湯。若微有火者，宜一陰煎。若多汗不 
收者，宜五陰煎之類主之。 
一、瘧疾久不能愈者，必其脾腎俱虛，元氣不復而然。但察其脈證，尚有微邪不解者， 
當專以補中益氣湯為主。若邪氣已盡而瘧有不止者，則當專補元氣，以八珍湯、十全大補湯 
，或大補元煎之類主之。若腎陰不足，而精不化氣者，宜理陰煎最效。若陰邪凝滯而久不愈 
者，宜於前藥加姜、桂、附子。 
一、瘧作而嘔吐惡食者，雖曰少陽之邪為嘔吐，然實由木邪乘胃所致。但解去外邪，嘔 
當自止，宜柴陳煎，或正柴胡飲加半夏主之。若脾胃氣虛而寒邪乘之，則最多嘔惡之證，宜 
溫胃飲、理中湯、養中煎之類主之。若虛寒連及命門，火不生土而作嘔者，宜理陰煎、右歸 
飲之類主之。若兼食滯而作嘔者，必多脹滿，宜加陳皮、砂仁、山楂、濃朴之類為佐。若兼 
火邪者，必多熱渴、躁煩、秘結，宜以黃芩、黃連之類為佐；若火在陽明甚者，宜加石膏。若 
兼寒者，必胃口怕寒，或吞酸，或噯腐，或噁心。得熱稍可者，宜以姜、桂、附子、吳茱萸 
之類為佐。 
一、瘧疾因勞輒復，連綿不已者，此脾腎虛證。蓋腎主骨，肝主筋，脾主四肢，氣弱不 
勝勞苦，所以即發，但補脾肝腎，使其氣強則愈。如十全大補湯、八珍湯、補中益氣湯，皆 
可酌用。 
一、瘧疾發散已多，每致陰虛水虧，而煩熱多渴者，宜以西瓜汁，或悉尼漿，或冷參湯 
，俱可滋陰截瘧。無熱者，不可強用。 
一、瘧痢並作而髒平邪淺者，宜胃苓湯加柴胡一、二錢。若寒濕傷脾而瘧痢並作者，宜 
溫胃飲加柴胡，或胃關煎加柴胡亦妙。若濕熱傷脾，下及肝腎而暴注熱渴，或下純鮮血者， 
宜柴芩煎。 
一、瘧邪未清，而過食傷脾，以致痞滿連綿不已者，宜大小和中飲加柴胡。若因食而成 
瘧痞者，宜芍藥枳術丸，及大小和中飲之類調之。若痞成難消者，須灸章門、水道等穴，炷 
宜稍大，多灸，或連灸二三次，方得全愈。 
一、古雲∶治瘧之法，凡將發之時，與正發之際，慎毋勉強施治，即治亦無效，必待陰 
陽並極，勢平氣退之後，然後，察而治之，或於未發二三時之先，迎而奪之，可也。經曰∶ 
夫瘧之未發也，陰未並陽，陽未並陰，因而調之，真氣得安，邪氣乃亡。故工不能治其已發 
，為其氣逆也。按此古法，殊似不然，予近治瘧，每迎其銳而擊之，最捷最妙。是可見古法 
之有不必泥者。 

<目錄>卷之十四性集·雜證謨\瘧疾
<篇名>論汗
屬性：凡古人治瘧之法，若其久而汗多，腠理開泄，陽不能固者，必補斂之；無汗則腠理緻密 
，邪不能解，必發散之。故曰∶有汗者要無汗，扶正為主；無汗者要有汗，散邪為主。此大 
法也。蓋瘧本外邪，非汗不能解，若不知散解其邪，而妄用劫劑，多致胃氣受傷，邪不能解 
，必反難愈。此宜以補劑為主，加減取汗，汗後再加補養可也。若邪在陰分，則下體最難得 
汗，補藥力到，自然汗出至足，方是佳兆。凡病此而邪有未解者，大忌飽食，亦以汗之難易 
為優劣也。凡寒邪之自外而入者，得汗即解，如傷寒之類皆是也。而惟時瘟時瘧之病，則病 
有淺深之不同。即如病瘟者，雖有大汗而熱仍不退。病瘧者，屢發屢汗而瘧猶不止，此其所 
感最深，故不能以一二汗而即愈，或通身如洗而猶不能透。若此者，但當察其強弱，仍漸次 
再汗之，方得邪解。故不可謂汗後必無邪也。此但當以脈之緊與不緊，及頭身之痛與不痛， 
寒熱之甚與不甚為辨耳。然又有雖已得汗，邪氣將解而不守禁忌，或因於勞，或因於欲，或 
受生冷微邪，或胃氣未清，因而過食，隨觸隨發，此其舊邪未盡而新邪又至，纏綿深固，因 
致留連者，亦必宜仍從汗解，但其宜固宜散，則猶當以酌虛實為首務。 

<目錄>卷之十四性集·雜證謨\瘧疾
<篇名>論標本
屬性：凡治瘧當知標本。予嘗言∶有標則治標，無標則治本，此最為治瘧之肯綮。何以言之？ 
蓋標以邪氣言，本以正氣言也。夫邪正相爭，所以病瘧。凡瘧之初起，本由邪盛，此當治邪 
，固無疑也。若或表散已過，或久而不愈，則於邪正之間，有不可不辨矣。蓋有邪者，證必 
猖熾，脈必弦緊，或頭疼頭痛未除，或汗雖出而未透，凡屬形證有餘者，即其病雖已久，亦 
必有表邪之未清也。但覺有微邪，此猶宜兼標為治。若汗出已多，邪解已透，別無實證實脈 
可據，而猶然不愈者，必由正氣全虛，或以質弱，或以年衰，故餘氣有未能卻，而真陰有未 
能靜耳。此當專治其本，但使元氣既復，則無有不愈。設或不明標本，無論有邪無邪，而但 
知攻瘧，則害者多矣。予為此說雖因瘧而發，然諸病皆同此理，明者，當心志之。 

<目錄>卷之十四性集·雜證謨\瘧疾
<篇名>論厭瘧
屬性：凡厭瘧之法，今世俗相傳多用之，但其有效有不效，人每疑之，而其所以然者，自有的 
確之妙，則從來人所未知也。蓋瘧以邪正相爭，其感之淺者，乃少陽膽經病也。惟其邪本不 
甚，則邪正互為勝負。當此時也，亦猶楚漢相持之勢，但得一助之者，為楚則楚勝，為漢則 
漢勝，故不論何物，皆可用以為厭。但使由之，勿使知之，其人恃有所助，則膽氣略壯，而 
邪即敗矣。此即《內經》移精變氣之意也。然必勢均力敵者，乃可以一助而勝之，正勝則愈 
也。若果彼強我弱，勢不易制者，則厭必無益。故惟邪輕日作者可厭，而邪深間日者則不能 
厭。此自理勢之使然，無庸惑也。 

<目錄>卷之十四性集·雜證謨\瘧疾
<篇名>論截瘧（共四條）
屬性：凡截瘧之法，方固不可，然亦無必效之方。若以愚見並及治驗，則未嘗藉於截也。蓋有 
邪者，去邪則愈。若散邪既透，解表已過，則但收拾元氣而氣復即愈。惟能於邪正之間，得 
其攻補之宜，則無不自愈，此截之最善者也。至如截瘧諸方，雖不可執，亦不可無。第有效 
於此而不效於彼者，亦以人之氣血陰陽各有不同故耳。故凡用截藥者，亦當察人之強弱而酌 
以用之，庶乎得效，然亦惟輕者，易截。而重者，不易截也。茲錄諸方於後，亦可備於酌用 
。截瘧常山飲，氣血強壯者，可用。截瘧飲，氣分不足者，可用。牛膝煎，血分不足者，可 
用。截瘧丹，時氣多濕者，可用。木賊煎，濕痰邪實者，可用。何人飲、休瘧飲，血氣大虛 
，欲急濟者，可用。小柴胡湯加常山二錢，截瘧如神。追瘧飲，凡氣血未衰，或屢散之後， 
用之最效。 
丹溪曰∶數發之後，便宜截而除之，久則發得中氣虛弱，致病邪愈深而難治。世有砒丹 
等截藥，大毒，不可輕用。常山性暴悍，善驅逐，然能傷真氣，病患稍虛怯者，勿用。 
楊仁齋曰∶或其人素虛者，慎勿用常山等藥。 
薛立齋曰∶若病勢正熾，一二發間，未宜遽截，恐邪氣不去，正氣反傷耳。若胃氣弱者 
，用寒涼止截，脾胃復傷，必致連綿不已。若非培養元氣，決不能愈。每見飲啖生冷物者， 
病或少愈，多致脾虛胃損，反為難治。若咽酸口酸，且宜節飲食，其病潮作時，雖大渴亦只 
薑湯乘熱飲之，此亦截瘧之良法。凡欲截之，若血氣俱虛，用人參、生薑各一兩煎服，頓止 
。不問新久並效。 

<目錄>卷之十四性集·雜證謨\瘧疾
<篇名>論似瘧非瘧
屬性：凡似瘧非瘧之病，雖有往來寒熱，而時作時止，本非瘧之類也。凡大病後，或產後，或 
虛損，俱有此證。經曰∶陽虛則外寒，陰虛則內熱，陰氣上入陽中則惡寒，陽氣下入陰中則 
惡熱。故凡無外邪而病為寒熱者，必屬虛證。但虛有陰陽之異，而陽虛者必多寒，陰虛者必 
多熱。陽虛者宜補其陽，如理中湯、十全大補湯加薑桂附子之類，此皆人所易知也。惟陰虛 
之證則最不易辨，蓋陰中之水虛者，陰虛也；陰中之火虛者，亦陰虛也。如其津液枯燥，精 
血耗傷，表里上下，俱多煩熱等證，此陰中之水虛也。治宜壯水以配陽，如一陰煎、六味地 
黃湯，或加減一陰煎之類主之。其有倏熱往來，或面赤如脂，而腹喜熱飲，或上熱如烙，而 
下冷如冰，或喉口大熱，而大便不實，此其證雖若熱，而脈必細微，或雖洪大而浮空無力者，是 
皆陽氣無根而孤浮於上，此陰中之火虛也。治宜益火之本，使之歸源，如海藏八味地黃丸， 
或右歸飲之類主之。假熱退則真寒見，自可因證而治之也。寒熱門論治尤詳，所當並察。 

<目錄>卷之十四性集·雜證謨\瘧疾
<篇名>論溫瘧
屬性：溫瘧一證，在《內經》曰∶溫瘧者，得之冬中於風寒，至春夏陽氣大發而為病，此即正 
傷寒之屬也。故仲景《傷寒論》有溫瘧一證，即此是也。此與夏傷暑而秋為瘧者，本自不同 
，當於傷寒門酌而治之。 

<目錄>卷之十四性集·雜證謨\瘧疾
<篇名>論癉瘧
屬性：癉瘧一證，在《內經》曰∶肺素有熱，氣盛於身，發則陽氣盛而不衰，故致消爍脫肉者 
，命曰癉瘧。蓋此以陽髒而病陽證也，自與諸瘧不同。而治此之法有三∶如熱邪內蓄，而 
表邪未解者，則當散以苦涼；如熱因邪致，表雖解而火獨盛者，則當清以苦寒，此皆治其有 
余也。若邪火雖盛，而氣血已衰，真陰日耗者，急宜壯水固元，若但知瀉火，則陰日以亡， 
必致不救。 

<目錄>卷之十四性集·雜證謨\瘧疾
<篇名>論瘴瘧
屬性：瘴瘧一證，惟嶺南煙瘴之地有之。蓋南方風濕不常，人受其邪而致病者，因名瘴瘧。然 
瘴出地氣，瘧由天氣，但使內知調攝，而外不受邪，則雖居瘴地，何病之有？是可見瘴以地 
言，而瘧即風寒外感之病也。但其甚者，則或至迷困喑啞，乃與常瘧為稍異耳。凡治此者， 
亦總不離寒熱虛實，及有邪無邪，如前治瘧諸法而盡之矣。外如大梁李待詔瘴瘧等證，既明 
且確，詳列瘴氣門，不可不察。 

<目錄>卷之十四性集·雜證謨\瘧疾
<篇名>述古（共八條）
屬性：仲景曰∶瘧脈自弦。弦數者多熱，弦遲者多寒。 
《機要》曰∶瘧有中三陽者，有中三陰者，其證各殊也。在太陽經謂之寒瘧，治多汗之 
；在陽明經謂之熱瘧，治多下之；在少陽經謂之風瘧，治多和之。此三陽受病，謂之暴瘧， 
發在夏至後，處暑前，乃傷之淺者。在陰經則不分三經，總謂之濕瘧，當從太陰經論之。發 
在處暑後，冬至前，此乃傷之重者。 
一、古法雲∶以清脾飲治秋時正瘧，隨證加減，大效。若胃中有伏痰鬱結者，以草果飲 
，一服可愈。 
丹溪曰∶邪氣深入陰分、血分，而成久瘧者，必當用升發藥，自髒而出之於腑，然後自 
表作汗而解。若用下藥，則邪氣愈陷而難出矣。 
傅氏曰∶瘧系外邪，當以汗解。或汗不得出，郁而成痰，宜養胃、化痰、發汗，邪氣得 
出，自然和也。 
劉宗濃曰∶或問∶俗以瘧為脾寒，何也？曰∶此亦有理。蓋暑盛陽極，人以伏陰在內，脾 
困體倦，腠理開發；或因納涼於水閣木陰，及泉水澡浴，而微寒客於肌肉之間，經所謂遇夏 
氣淒滄之水寒迫之是也；或勞役饑飽內傷而即病作，故指肌肉屬脾，發則惡寒戰慄，乃謂之 
脾寒耳。實由風寒暑濕之邪，郁於腠理，夏時毛竅疏通而不為病，至秋氣收斂之際，表邪不 
能發越，故往來寒熱，進退不已，病勢如凌瘧人之狀，所以名瘧。即如四時傷寒，十二經皆 
能為病。古方治法，多兼內傷取效，脾胃和而精氣通，則陰陽和解，此實非脾病也。然古人 
稱瘧不得為脾寒者，正恐人專於溫脾之說，不明造化之源，而失病機氣宜之要故也。 
立齋曰∶大凡瘧證，皆因先傷於暑，次感於風，客於營衛之間，腠理不密，復遇風寒， 
閉而不出，舍於腸胃之外，與營衛並行，晝行於陽，夜行於陰，並則病作，離則病止。並於 
陽則熱，並於陰則寒。淺則日作，深則間日。在氣則早，在血則晏。其病熱多寒少，心煩少 
睡者，屬心，名曰瘟瘧，用柴苓湯。但寒少熱，腰疼足冷者，屬腎，名曰寒瘧，用桂附二陳 
湯。先寒而後大熱，咳嗽者，屬肺，名曰癉瘧，用參蘇飲。熱長寒短，筋脈揪縮者，屬肝， 
名曰風瘧，宜小柴胡加烏藥、香附。寒熱相停，嘔吐痰沫者，屬脾，名曰食瘧，宜清脾飲。 
若中氣虛而間日發者，用補中益氣湯。若寒熱大作，不論先後，此太陽陽明合病。寒熱作則 
必戰，經曰∶熱勝則動也。發熱則必汗泄。又曰∶汗出不愈，知內熱也。 
又曰∶凡日久虛瘧，寒熱不多，或無寒而微熱者，若內因胃氣虛，用四君加升麻、當歸 
。若脾血虛，用四君加川芎、當歸。若中氣下陷，用補中益氣加茯苓、半夏。大凡久瘧，多 
屬元氣虛寒，蓋氣虛則寒，血虛則熱，胃虛則惡寒，脾虛則發熱，陰火下流，則寒熱交作。 
或吐涎不食，戰慄泄瀉，手足逆冷，皆脾胃虛弱，但補益中氣，則諸證悉愈。凡人久瘧，諸 
藥不效，以補中益氣湯內加半夏，用人參一兩，煨姜五錢，此不截之截也，一服即愈。若病 
久者，須大補元氣為主，蓋養正邪自除也。 
徐東皋曰∶瘧疾多因風寒暑濕而得之，乃天之邪氣所傷，當以汗解。故仲景、河間悉用 
發表之藥，但以寒熱多少，分經絡而治。 

<目錄>卷之十四性集·雜證謨\瘧疾
<篇名>辨古（共四條）
屬性：陳無擇《三因方》雲∶夫瘧備三因，外則感四氣，內則動七情，飲食饑飽，房室勞逸， 
皆能致之。經所謂夏傷暑，秋咳瘧者，此則因時而敘耳，不可專以此論。外所因證，有寒 
瘧，有溫瘧，有癉瘧，並同《素問》也。有濕瘧者，寒熱身重，骨節煩疼，脹滿自汗，善嘔 
，因汗出復浴，濕舍皮膚，及冒雨濕也。有牝瘧者，寒多不熱，但慘戚振栗，病以時作，此 
則多感陰濕，陽不能制陰也。此五種瘧疾，以外感風寒暑濕，與衛氣相併而成。除癉瘧獨熱 
，溫瘧先熱，牝瘧無熱外，諸瘧皆先寒後熱。內所因證，病者以蓄怒傷肝，氣鬱所致，名曰 
肝瘧。以喜傷心，心氣耗散所致，名曰心瘧。以思傷脾，氣鬱涎結所致，名曰脾瘧。以憂傷 
肺，肺氣凝痰所致，名曰肺瘧。以失志傷腎所致，名曰腎瘧。所致之證，並同《素問》。此 
五種瘧疾，以感氣不和，鬱結痰飲所致。不內外因，有疫瘧者，一歲之間，長幼相似也。有 
鬼瘧者，夢寐不祥，多生恐怖也。有瘴瘧者，乍熱乍寒，乍有乍無，南方多病也。有胃瘧者 
，飲食饑飽，傷胃而成，世謂食瘧也。有勞瘧者，經年不瘥，前後復發，微勞不任也。亦有 
數年不瘥，結成 癖在腹脅，名曰老瘧，亦曰母瘧。以上諸證，各有方治，宜推而用之 
。 
愚謂瘧疾一證，《內經》言已詳盡，無可加矣。而後世議論煩多，反資疑貳，茲舉陳氏 
三因之說，以見其概。如所云濕瘧者，因汗出復浴，濕舍皮膚，固一說也。然浴以熱湯，避 
彼風處，則斷不致瘧，惟冷水相加，瘧斯成矣。若然則仍是寒氣，即《內經》所云夏遇淒滄 
水寒之證也。然此猶近似，但宜辨明寒熱耳。至若牝瘧無熱，則《內經》並無此說，惟《金 
匱要略》曰∶瘧多寒者，名曰牝瘧，蜀漆散主之，亦非曰無熱也。若果全無發熱，而止見寒 
栗，此自真寒陽虛證耳，別有本門。又安得謂之瘧耶？再如內因五臟之瘧，在《內經·刺瘧 
論》所言六經五臟之證，不過為邪在何經之辨，原非謂七情所傷便能成瘧，而此雲所致之證 
，並同《素問》，則《素問》無此說也。且既雲七情所傷，則其虛實大有不同，又豈皆痰飲 
所致耶？再若不內外因，凡鬼瘧夢寐之說，此或以瘧邪亂神，因致狂言似鬼者有之，豈鬼崇 
果能為瘧乎？至若胃瘧，既雲飲食，則明是內傷，且凡先因於瘧而後滯於食者有之，未有不 
因外邪而單有食瘧者也。夫病情必有標本，標本誤認，治豈無瘥？竅計陳氏之言，既以三因 
立論，故不得不敷演其說，而燁然若有可觀，不知影響之談，不但無益於病，而且亂人意見 
，致令臨證狐疑，莫知所從，而每至於害者，皆此之類。 
丹溪曰∶瘧有暑、有風、有濕、有痰、有食積。久發者，為老瘧，不已者，為瘧母。風 
暑之瘧，多因夏月在風涼處歇，遂閉汗不能得泄，暑舍於內。故大法當汗之。瘧而惡飲食者 
，必從飲食上得之，當以食治。俗雲脾寒，乃因名而迷其實也。苟因飲食所傷而得之，未必 
是寒，況其他乎。 
嚴用和曰∶或乘涼飲冷，當風臥濕，饑飽失時，致脾胃不和，痰積中脘，遂成此疾，所 
謂無痰不成瘧也。 
張子和曰∶《內經》既以夏傷於暑而為瘧，何世醫皆以脾寒治之，用姜、附、硫黃之類 
，甚者歸之祟怪，良可笑也。又或因夏月飲食生冷之類，指為食瘧，此又非也。豈知《內經 
》之論則不然，皆夏傷於暑，遇秋風寒而後作也。邪熱淺則連日，邪熱深則間日，併入於里 
則寒，併入於表則熱，若此論則了不相干於脾也。治平之時，其民夷靜，雖用砒石、辰砂有 
毒之藥，以熱治熱，亦能取效。擾攘之時，其民勞苦，內火與外火俱動，以熱攻熱，轉為瀉 
痢、吐血、瘡瘍、嘔吐之疾，豈與夷靜之人同治哉。予嘗用張長沙汗吐下三法，愈瘧病極多 
，大忌錯作脾寒治之。 
愚謂瘧疾之作，本由風寒水濕之邪感而致病，亦或有非風非水而衣薄受涼，凡體怯者， 
皆能為瘧。及其病深，則未免因經及髒，因表及里，故有不慎飲食而更甚者，有不慎勞役而 
增病者，總之無非外邪為之本，豈果因食因痰有能成瘧者耶？今觀朱丹溪之言，亦以痰食並 
列，嚴用和則悉歸之痰。蓋皆因陳氏之說，而殊失《內經》之正意矣。故張子和亦以祟怪為 
笑，以食瘧為非，而雲治平擾攘時當分治，是皆有理確見也。獨怪其以暑為火，而且謂擾攘之 
時，其民勞苦，大忌錯作脾寒治之，而嘗用汗吐下三法。恐此言亦屬偏見也。念余幸逢明盛 
，固不知擾攘景象，第以勞苦過傷之人，其虛更甚，又豈無三陽疲損等證，而可俱謂之火， 
及可盡用三法乎？甚哉立言之難，於此可見，而時中之不易得也如此。 

<目錄>卷之十四性集·雜證謨\瘧疾
<篇名>簡易方
屬性：一方 截瘧神效。用常山末二錢，烏梅肉四個研爛，酒調，臨發日早服。 
一方 不問新久瘧，用常山一兩，銼碎，以好酒浸一宿，瓦器煮干為末，每服二錢，水 
一盞，煎半盞，去滓停冷，五更服之，不吐不瀉，效。 
一方 治瘧神效。用蒜不拘多少，研極爛，和黃丹少許，以聚為度，丸如芡實大，候干 
，每服一丸，新汲水空心面東吞下。 

<目錄>卷之十四性集·雜證謨\瘧疾
<篇名>針灸法
屬性：刺瘧論諸刺法具載本經。大椎（可灸三壯） 三椎骨節間（灸亦可愈） 間使（可灸） 

<目錄>卷之十四性集·雜證謨\瘧疾
<篇名>瘧疾論列方
屬性：柴陳煎（新散九） 麻桂飲（新散七） 柴苓湯（和一九三） 歸柴飲（新散十七） 柴芩煎（ 
新散十） 理中湯（熱一） 理陰煎（新熱三） 參蘇飲（散三四） 養中煎（新熱四） 溫胃飲（新 
熱五） 大營煎（新補十四） 小營煎（新補十五） 五福飲（新補六） 一陰煎（新補八） 三陰 
煎（新補十一） 五陰煎（新補十三） 六味丸（補百二十） 八味丸（補百二一） 八珍湯（補十 
九） 右歸飲（新補三） 胃關煎（新熱九） 胃苓湯（和百九十） 牛膝煎（新因二四） 木賊煎（ 
新因二六） 十全大補湯（補二十） 何人飲（新因二五） 草果飲（和二二六） 補中益氣湯（補 
三十） 休瘧飲（新補二九） 追瘧飲（新因又二五） 清脾飲（和二二五） 截瘧飲（和二二二） 
補陰益氣煎（新補十六） 一柴胡飲（新散一） 二柴胡飲（新散二） 桂附二陳湯（熱百十四） 
三柴胡飲（新散三） 四柴胡飲（新散四） 六味地黃湯（補百二十） 正柴胡飲（新散六） 小 
柴胡湯（散十九） 加減一陰煎（新補九） 四君子湯（補一） 大補元煎（新補一） 柴胡白虎煎 
（新散十二） 大溫中飲（新散八） 大和中飲（新和七） 截瘧常山飲（和二三一） 小和中飲（ 
新和八） 悉尼漿（新寒十六） 

<目錄>卷之十四性集·雜證謨\瘧疾
<篇名>論外備用方
屬性：歸脾湯（補三二） 柴平湯（和二三三 濕瘧身痛） 四善飲（和二二八 和胃消痰） 七寶 
飲（和二二七 截瘧） 截瘧丹（和二百三十） 不換金正氣散（和二一 寒濕瘴瘧） 正氣散（ 
和二三 脾滯） 祛瘧飲（和二二一 邪火） 藿香正氣散（和二十 寒滯） 柴葛二陳湯（和六 
暑濕） 驅瘧飲（和二百二十 邪濕） 人參養胃湯（和二三四 和胃順氣） 萬安散（和二二 
二實邪初感） 常山散（和二二九） 交加飲子（和二三二 痰食瘴） 鱉甲飲（和二二四 久 
瘧瘧母） 紅丸子（攻九六 消食瘧） 白虎加桂枝湯（寒四 熱瘧） 七棗湯（熱百十八 陰瘧 
）扶陽助胃湯（熱百十五 中寒） 加味小柴胡湯（散二一 熱邪 
） 

<目錄>卷之十四性集·雜證謨\瘴氣
<篇名>論證
屬性：瘴氣，惟東南之域乃有之。蓋嶺南地氣卑濕，霧多風少，且以冬時常暖，則陰中之陽氣 
不固，夏時反涼，則陽中之陰邪易傷，故人有不知保重而縱慾多勞者，極易犯之，以致發熱 
頭痛，嘔吐腹脹等證。蓋重者即傷寒，輕者即瘧疾，第在嶺南病此，則均謂之瘴耳。然陽氣 
外浮之鄉，必內多真寒而外多假熱；陰氣不固之人，雖外有邪證而內必多虛，此則嶺南瘴疫 
之大概也。但予未經其地，此不過億度之見耳。及閱諸家之論，最多得理，足征予言之不誣 
也，謹詳錄在下，以資擇用，庶臨證者可無惑，而病此者得所賴矣。又細察諸論，亦已詳悉 
，第病其用補之法猶有未盡，若值內傷虛損之甚而病此將危或難愈者，必以前瘟疫門治法參 
而用之，則庶乎有濟。 

<目錄>卷之十四性集·雜證謨\瘴氣
<篇名>瘴病所由
屬性：凡勞疫傷飢之人，皆內傷不足者也。所謂邪氣傷虛不傷實，同一理也。觀《衛生方》雲 
∶北人寓廣之地者，或往來廣之途者，俱有陰陽相搏之患。然居者十病二三，途者十病八九 
。正以居者安靜，途者勞傷耳。《活人三昧》論瘴瘧條雲∶飲食有節，起居有常，則邪氣不 
能為害。彼道路崎嶇，人煙疏闊，水漿不潔，酒灸多腥，飲食起居，未免乖度，況復有陰陽 
相搏之氣乎？故曰∶瘴氣惟染勞役傷飢之人者此也。又凡居嶺南者，必慎起居，節飲食，寡 
欲清心，雖有風邪勿能害也。惟內境不出，則外境不入，此理之自然。其有感而病者，皆不 
知所慎耳。 

<目錄>卷之十四性集·雜證謨\瘴氣
<篇名>大梁李待詔瘴瘧論
屬性：嶺南既號炎方，而又瀕海，地卑而土薄。炎方土薄，故陽燠之氣常泄；瀕海地卑，故陰 
濕之氣常盛，二氣相搏，此寒熱之氣所由作也。陽氣泄，故冬無霜雪，四時放花，人居其地 
，氣多上壅，膚多汗出，腠理不密，蓋陽不反本而然。陰氣盛，故晨夕霧昏，春夏淫雨，一 
歲之間，蒸濕過半，三伏之內，反不甚熱，盛夏連雨，即復淒寒，飲食、衣服、藥食之類， 
往往生醭，人居其間，類多中濕，肢體重倦，又多香港腳之疾。蓋陰常偏勝而然，陰陽之氣既 
偏而相搏，故人亦因之而感受其寒熱不齊之病也。又陽燠既泄，則使人本氣不堅，陽不下降 
，常浮於上，故病者多上脘鬱悶，胸中虛煩。陰濕既盛，則使人下體多寒，陰不上升，常沉 
而下，故病者多腰膝重疼，腿足寒厥。予觀嶺南瘴疾，證候雖或不一，然大抵陰陽各不升降 
，上熱下寒者，十有八九。況人身上本屬陽，下本屬陰，茲又感此陽燠陰濕不和之氣，自多 
上熱下寒之證也。得病之因，正以陽氣不固，每發寒熱，身必大汗，又復投之以麻黃、金沸 
、青龍等湯，再發其表，則旋踵受斃；甚者，又以胸中痞悶，用利藥下之，病患下體既冷。 
下之，則十無一生。若此者，醫害之也。 
其時余染瘴疾，全家特甚。余悉用溫中固下，升降陰陽正氣之藥，十治十愈。二仆皆病 
，胸中痞悶煩躁，昏不知人。一雲∶願得涼藥清膈。余審其證，上熱下寒，皆以生薑附子湯 
冷溫服之，即日皆醒，自言胸膈清涼，得涼藥而然也，實不知附子也。翌日各與丹珠丸一粒 
，令空心服之，遂能食粥，然後用正氣、平胃等藥，自爾遂得平安。更治十數人皆安。蓋附 
子用生薑煎，既能發散，以熱攻熱，又能導虛熱向下焦，除宿冷，又能固接元氣。若煩悶 
者，放冷服之。若病煩躁，不好飲水，反畏冷不能飲者，皆其虛熱，非真熱也，宜服姜附湯 
。沈存中治瘴用七棗湯，正與此同，亦一服而愈。有用術附湯而病癒甚，蓋術附相濟，能固 
熱氣，不能發散，惟附子一味為最妙。或有脈證實非上熱下寒而目黃赤者，不可用附子。脈 
若浮洪而數，寒熱往來，無汗，乃小柴胡湯證。若證有可疑，寒熱不辨，宜服嘉禾散。若熱 
多者，冷服之。嘉禾散能調中氣，升降陰陽，治下虛中滿，療四時瘟疫傷寒，使無變動，雖 
傷暑及陽證傷寒，服之亦解。若或寒多，服之尤宜。服二三日，即寒熱之證自判，然後隨證 
調治之，無不愈者。大抵嶺南之地卑濕，又人食檳榔，多氣疏而不實，四時汗出，不宜更用 
汗藥，此理甚明。亦有當汗下者，然終不多也，明者察之。 

<目錄>卷之十四性集·雜證謨\瘴氣
<篇名>《指迷方》瘴瘧論（新安王）
屬性：讀書之餘，留意醫學，幸得其傳，頗識方脈，就辟入南，研究此證。謂南人凡病 
，皆謂之瘴，率不服藥，惟事鬼神。夫瘴之為病，猶傷寒之病也，豈可坐視而不藥耶？每為 
中醫荏苒而致不救者有之。人過桂林以南無醫藥，且居南方之人，往往多汗，上盈下空，不 
可用汗吐下三法。其業醫者既鮮且庸，或妄用吐汗下者，是謂虛虛。方書皆謂南方天氣溫暑 
，地氣鬱蒸，陰多閉固，陽多發泄，草木水泉皆稟惡氣，人生其間，元氣不固，感而為病， 
是為之瘴。輕者，寒熱往來，正類咳瘧，謂之冷瘴。重者，蘊熱沉沉，晝夜如臥灰火中 
，謂之熱瘴。最重者，一病便失音，莫知其所以然，謂之啞瘴。冷瘴必不死，熱瘴久而死， 
啞瘴無不死，此方書之說也。然以愚意觀之，所謂啞瘴者，非傷寒失音之證乎？又豈中風失 
語之證乎？治得其道，亦多可生，安得謂之無不死耶。若夫熱瘴，乃是盛夏初秋，茅生狹道 
，人行其間，熱氣蒸郁，無林木以蔽日，無水泉以解渴，伏暑至重，因而感疾。或有飲酒而 
不節者，或食煎灸而積熱者，偶成此證。其熱晝夜不止，稍遲二三日，則血凝而不可救矣。 
南中謂之中箭，亦謂之中草子。然有挑草子法，乃以針刺頭額及上下唇，仍以楮葉擦舌，皆 
令出血，徐以草藥解其內熱，應手而愈，安得謂之久而死耶。至於冷瘴，或寒多熱少，或寒 
少熱多，亦有疊日間日之作，及其愈也。瘡發於唇，驗其證即是外方之瘧。本非重病，然每 
因誤治而致禍，亦不可以必不死而忽之。但診其脈息極微，見其元氣果虛，即與附子湯而愈 
；若誤投寒藥，所謂承氣入胃，陰盛乃亡。若脈洪盛，證候實熱，宜服和解藥而徐治之；若 
誤投熱藥，所謂桂枝下咽，陽盛則斃也。要在切脈，審證之虛實寒熱治之，無不愈也。人謂 
嶺南水泉草木地氣之毒，故凡往來嶺南之人，及宦而至者，無不病瘴而至危殆者也。又謂土 
人生長其間，與水土之氣相習，外人入南必一病，但有輕重之異，若久而與之俱化則免矣。 
此說固若有理，但備之以將養之法，解之以平易之藥，決保無病，縱病亦易愈矣。且瘴之為 
病，土人反重，外人反輕者多。蓋土人淫而下元虛，又浴於溪而多感冒，恣食生冷酒饌，全 
不知節，所以重也。然則病瘴者，不可全咎風土之殊，皆人自失節養，有以致之耳。君子之 
居是邦也，當慎起居，節飲食，適寒溫，晨酒夜食，切忌大過，或有不快，即服正氣散一二 
劑，則脾胃自壯，氣血通暢，微邪速散，又何瘴之有。 

<目錄>卷之十四性集·雜證謨\瘴氣
<篇名>嶺表十說（吳興章傑）
屬性：一、嶺表之俗食檳榔，甚者，日至十數枚。蓋瘴瘧之作，率因飲食過度，氣滯痰結，而 
檳榔最能下氣消食去痰，故人皆狃於近利而暗於遠患。此頗類北人之食酪酥，多致膚理縝密 
，一旦病疫當汗，則塞而不得出。嶠南地熱，食檳榔故髒氣疏泄。若一旦病瘴當攻發，則虛 
羸而不能堪。所以土人多瘠而色黃，豈全是氣候所致。蓋亦檳榔為患，殆勿思耳。 
二、《本草》載三人觸霧晨行，飲酒者，獨不病。故北人度嶺，率相勉飲酒，而遷客羈 
士，往往醺酣以自適。且嶺外酒價尤廉，販夫役卒俱得肆飲，咸謂可以辟瘴。殊不知少則益 
，而多則滋瘴之源也。何以言之？蓋南土暑濕，嗜酒則多中濕毒，兼以瘴瘧之作，率因上膈 
痰飲，而酒則尤能聚痰。嶺外諺雲∶莫飲卯時酒，莫食申時飯，誠攝生之要也。可見酒之為 
物，能辟瘴以生人，亦能滋瘴以害人。然則生也、死也。非酒也，顧在人也。 
三、廣南每以暑毒為患者，蓋一歲之間，暑熱過半，使人難避而易犯，凡起居飲食少失 
節度，則為暑毒所中，道途之間，尤多冒暑。故土人於暑時，相戒勿出。且遐荒之境，道路 
崎嶇，而傳舍飲食，皆不如欲。所以自北初至者，皆雲不習水土而病，及既還，則又謂之回頭 
瘴。大率得之道路勞倦，冒犯暑氣，與夫飲食居處失度也。 
四、嶺南寒暑之候不常，尤難於調攝，故凡居入與在路者，冬夏之衣皆不可缺，隨其氣 
候，速宜增減，緩則致病。又嶺外海風異常，稍中人則為病，坐臥易衣，時當慎也。 
五、嶺外雖以多暑為病，而四時亦有傷寒、瘟疫之疾其類不一，土人不問何疾，悉謂之 
瘴，治療多誤。或有一歲盛寒，近類中州，而土俗素無蠶績，冬不衣綿，居室疏漏，戶扃不 
固，忽遭歲寒，則次年瘟疫必興。醫者之治瘟疫，亦當以本法治之，而隨其風土氣候，與夫 
人之強弱，酌宜可也。 
六、瘴瘧之作，多因伏暑傷冷所致，縱非飲食冷物，亦必寒邪感於外，飲食傷於內也。 
大抵伏暑淺而寒多者，易治。伏暑深而熱多者，難治。近時北醫至此，用大柴胡湯治熱瘴， 
須是本氣壯實者，乃能堪之。如土人久服檳榔，髒氣既虛，往往不能服寒藥，又能當此峻劑 
乎？然土人才見發黃，便謂不治之疾，良可哀也。 
七、北人之來嶺南，婢僕多病瘴氣。蓋勞役之人，飲食乖度，晝夜冒暑，夜多臥地。又 
凡事不能避忌，故先受其斃。既與之同休戚，宜加意戒之。 
八、俚俗有病必召巫覡而祭鬼神，士夫咸笑其信巫不信醫，愚謂此可憫惻而不可以笑也 
。夫民雖至愚，然孰不思趨利避害，況性命所系，曉然易見。若醫者能愈人疾，彼何為不用 
？蓋嶺外良醫甚鮮，藥類尤乏，且山谷海嶼之民，何從而得醫藥？所以不免信巫也，豈得已哉 
。 
九、瘴病不一，而土人以啞瘴最為危急，其狀初得之即失音。不過一二日，即致不救。 
醫家多言為極熱所致，或雲內蘊熱而外為感寒所激。近見北醫有用煎生附子一味愈此疾者， 
得非以熱治熱，或者發散寒氣耶？予嘗聞有飲溪澗水中毒，令人失音，則知凡失音者，未必 
皆瘴也。溪澗水毒，灼然有之，道路多無井泉，而瀕江之民與夫山行者，皆飲溪澗之水，豈 
無邂逅遇毒者？故途人所以多病此，得非是歟。 
十、傳雲嶺外多毒草，彘食之，而人食其肉者亦毒人。所以北人度嶺，多戒食彘。然而 
嶺南能致瘴毒者，非止一端，豈在是耶。順泉雲∶嶺南之彘，在市井者，食豆與酒糟。在鄉 
村者，食糠與碎米、芋苗，未有食草者。若然，則牛馬羊畜之肉，悉皆不可食也，可乎？此 
其所以不足信也。 

<目錄>卷之十四性集·雜證謨\瘴氣
<篇名>回頭瘴說
屬性：舊傳出嶺之後，復有回頭瘴者。大概與在廣而發瘴，及方入廣而不伏水土者不異。蓋南 
方陽氣常泄，陰氣常盛，二氣相搏，四時悉有寒熱之氣，人感之，即作寒熱之病。寒則戰慄 
，熱則怫鬱，多由得汗而解，此廣瘴之寒熱也。今所謂回頭瘴，及方入廣而不伏水土者，亦 
不過陰陽相搏，氣候不調而感疾耳。嶺南天氣，冬無霜雪，春寒，秋熱，氣候不齊，或一日而 
忽然更變，與方外天氣大不相侔。今回頭瘴者，蓋是先受廣中之氣，復感外方之氣，冷熱相 
忤，寒暄不調，遂作陰陽相搏之疾，須度時候之寒熱，量元氣之濃薄。如出嶺於孟冬時者， 
廣尚多暄而少寒，或轉北風，或有暴冷。若屆途之際，宜服和解散、神術散之類，和脾胃以 
逐風邪。及至外方，則天寒地凍，將及境之際，可服正氣散、人參養胃湯之類。絕舊瘴以御 
時寒可也。然此四藥，亦特筌蹄耳，其實在保躬調養，酌序消詳，切不可以得出瘴地而恣欲 
，此病之所由作也。故所謂回頭瘴者，豈虛語哉。 

<目錄>卷之十四性集·雜證謨\瘴氣
<篇名>治瘴續說
屬性：繼洪曰∶予寓嶺南既久，愈知瘴疾不易用藥。若病患身熱而復寒，謂之冷瘴，不換金正 
氣散主之。若身熱胸痞，或嘔，或噎，大便不利者，嘉禾散。若病輕而覺有食積，兼用些少 
感應丸，無積者，不可用。若病重者，不可妄用。轉利，惟當溫中固下。若冬末春初，因寒 
而作大熱者，小柴胡湯。夏月因暑氣者，六和湯。若身極熱，而頭極痛，脈數者，為熱瘴， 
宜用南人挑草子法，亦不可不服藥。第此證病深，最為難治。蓋涼藥多不可用，惟宜熱藥， 
須得法以用之，如附子湯冷服者，是也。然此非工巧以處之則不可。如身熱汗不多，頭痛未 
解，或且與和解散。如腰以上極熱，腰以下稍涼，胸膈煩渴，腰腿重疼，或大便溏滑，其脈 
數而按之不實，此陽浮陰閉也。惟李待詔生薑附子湯最妙。凡初病者，以生薑附子能發散耳 
。若病經去汗既多，虛煩潮上，則惟恐其不斂不降，宜用熟附、乾薑、沉香而冷服之。若便 
利，則不必沉香。如煩甚，則少加竹茹。渴甚，多加人參、北五味。咳逆加丁香、淡竹葉。 
若煩躁而有異象，眩惑，夜不安寢，可略與溫膽湯。惟大便利者，不可服。若煩渴大作，宜 
奪命散，或用冷湯，倍加人參、附子。若煩熱，大便自利，或小便不澀，不可以赤為熱，或 
膝脛以下稍涼，此乃病邪所激，氣血俱虛，表熱無以養中，故水熱而內虛也。可急服姜附湯 
之類，及灸氣海、足三里。若至四肢厥冷，兩足冷甚，頭額虛汗，或時咳逆，脈數而促，其 
證多危，惟以三建湯之屬，能斂心液，能壯真陽，可以更生也。又有啞瘴，即熱瘴之甚者。 
醫書謂血得寒則凝泣，得熱則淖溢。故熱瘴面赤，心熱，舌破，鼻衄，皆瘴熱沸其血上涌所 
致，故宜用挑草子法。甚則血上塞其心竅，故昏不能言，或但噫噫作聲，即啞瘴也。治此者 
，當散其血，用《局方》黑神散，立見神效。其或涎迷心竅而舌強者亦有之，卻非真啞瘴也 
，及兼風痰之證者，俱當審察而後用治。（本論有無稽之方，俱削去不錄） 

<目錄>卷之十四性集·雜證謨\瘴氣
<篇名>藥宜預備
屬性：居瘴地者，雖曰節慎起居，而防病之藥不可不為之備，如人參、附子、乾薑、當歸、熟 
地、紫金錠、蘇合丸、不換金正氣散之類，皆不可須臾離也。從宦茲土，則政事多繁，上下 
交際，為商往來，則經營貿易，其勢不容於自逸，稍覺不快，即宜如法服藥以解之。微邪易 
伏，固不致病也，惟其不能防微，則勢必至於漸盛。故曰∶不治已病治未病，此之謂也。 

<目錄>卷之十四性集·雜證謨\瘴氣
<篇名>瘴病脈候
屬性：兩關脈洪大者，熱瘴。脈數甚者，為熱瘴。脈弦而緊者，為瘴瘧。脈浮而緊者，宜解表 
。脈浮緩者為傷風，其病輕。脈洪數而按之不實者，為陽浮陰閉。脈沉微而弱者，為虛寒。 

<目錄>卷之十四性集·雜證謨\瘴氣
<篇名>瘴病癒後將養法
屬性：凡瘴病，不發三日後，方可洗手。七日後可洗面。半月後可梳頭。一兩月後，謹戒房事 
，能戒百日，尤好。又瘴不發後，須吃素粥三日，經五日後，方可以豬脾煮羹，吃軟飯。十 
日後略可吃酒，少用肉羹。但不可食諸般骨汁。若犯之則再發，凡牛羊豬犬雞鵝諸骨汁，須 
並忌一月，或兩月猶佳。凡犯而再發，必多困篤。 

<目錄>卷之十四性集·雜證謨\瘴氣
<篇名>瘴氣論列方
屬性：麻黃湯（散一） 桂枝湯（散九） 金沸草散（散八一） 和解散（和二三五） 神術散（散六 
五） 不換金正氣散（和二一） 正氣散（和二三） 平胃散（和十七） 小柴胡湯（散十九） 嘉 
禾散（和百六十） 六和湯（和一二七） 小青龍湯（散八） 術附湯（補四一） 附子湯（熱二二） 
生薑附子湯（熱三三） 七棗湯（熱百十八） 姜附湯（熱三二） 人參養胃湯（和二三七） 三 
建湯（熱四二） 冷湯（熱百十九） 《局方》黑神散（婦五十） 奪命散（補三六） 溫膽湯（和 
一二五） 承氣湯（攻一） 感應丸（攻五四） 紫金錠（因二百二） 蘇合丸（和三七一） 丹珠 
丸（未考） 

<目錄>卷之十四性集·雜證謨\瘴氣
<篇名>論外備用方
屬性：敗毒散（散三六） 聖散子（散四二） 五味異功散（補四） 保和湯（和一四七，散邪順氣） 
檳榔煎（和二三六） 陳氏家傳正氣散（和二二） 屠蘇酒（和二三七） 降椒酒（和二三八） 
理中湯（熱一） 生薑煎（熱百二十） 冷香湯（熱八二） 養胃湯（熱七十） 椒囊法（熱一九二） 
乾薑附子湯（熱三四，陰證發熱） 二味沉附湯（熱百十八） 福建香茶餅（因三百二） 瘟疫 
門諸方皆可酌用 

<目錄>卷之十五性集·雜證謨\寒熱
<篇名>經義
屬性：《陰陽應象大論》曰∶積陽為天，積陰為地。陰靜陽躁，陽生陰長，陽殺陰藏。陽化氣 
，陰成形。寒極生熱，熱極生寒。寒氣生濁，熱氣生清。清氣在下，則生飧泄；濁氣在上， 
則生 脹。此陰陽反作，病之逆從也。陽勝則熱，陰勝則寒。重寒則熱，重熱則寒。寒 
傷形，熱傷氣。風勝則動，熱勝則腫，燥勝則干，寒勝則浮，濕勝則濡泄。喜怒傷氣，寒暑 
傷形。冬傷於寒，春必病溫；春傷於風，夏生飧泄；夏傷於暑，秋必咳瘧；秋傷於濕， 
冬生咳嗽。陽勝則身熱，腠理閉，喘粗為之俯仰，汗不出而熱，齒干以煩冤，腹滿，死，能 
冬不能夏。陰勝則身寒，汗出，身常清，數栗而寒，寒則厥，厥則腹滿，死，能夏不能冬。 
天之邪氣，感則害人五臟；水谷之寒熱，感則害於六腑；地之濕氣，感則害皮肉筋脈。 
《天元紀大論》曰∶神在天為風，在地為木。在天為熱，在地為火。在天為濕，在地 
為土。在天為燥，在地為金。在天為寒，在地為水。故在天為氣，在地成形，形氣相感，而 
化生萬物矣。 
《五營運大論》曰∶上下相構，寒暑相臨，氣相得則和，不相得則病。 
《百病始生篇》曰∶風雨寒熱，不得虛，邪不能獨傷人。 
《四氣調神論》曰∶春氣之應，養生之道也。逆之則傷肝，夏為寒變，奉長者少。夏氣 
之應，養長之道也。逆之則傷心，秋為咳瘧，奉收者少。秋氣之應，養收之道也。逆之 
則傷肺，冬為飧泄，奉藏者少。冬氣之應，養藏之道也。逆之則傷腎，春為痿厥，奉生者少 
。 
《金匱真言論》曰∶長夏善病洞泄寒中。 
《氣交變大論》曰∶歲木太過，風氣流行，脾土受邪。歲火太過，炎暑流行，肺金受邪 
。歲土太過，雨濕流行，腎水受邪。歲金太過，燥氣流行，肝木受邪。歲水太過，寒氣流行 
，邪害心火。歲木不及，燥乃大行，生氣失應。歲火不及，寒乃大行，長政不用。歲土不及 
，風乃大行，化氣不令。歲金不及，炎火乃行，生氣乃用。歲水不及，濕乃大行，長氣反用 
。 
《宣明五氣篇》曰∶心惡熱，肺惡寒，肝惡風，脾惡濕，腎惡燥，是謂五惡。 
《經脈篇》曰∶肺所生病者，咳，上氣喘渴，煩心胸滿， 臂內前廉痛厥，掌中熱 
。氣盛有餘，則肩背痛，風寒汗出中風，小便數而欠。氣虛則肩背痛寒，少氣不足以息，溺 
色變。大腸所生病者，氣有餘則當脈所過者熱腫，虛則寒慄不復。胃所生病者，氣盛則身以 
前皆熱，其有餘於胃，則消谷善飢，溺色黃，氣不足則身以前皆寒慄，胃中寒則脹滿。心所 
生病者，目黃，脅痛， 臂內後廉痛厥，掌中熱痛。腎所生病者，口熱舌干，咽腫上氣 
，嗌干及痛，煩心、心痛，黃膽，腸 ，脊股內後廉痛，痿厥嗜臥，足下熱而痛。心主 
所生病者，面赤目黃，喜笑不休，煩心心痛，掌中熱。膽所生病者，足外反熱，頭痛頷痛， 
目銳 痛，缺盆腋下腫痛，馬刀俠癭，汗出振寒，瘧。 
《氣厥論》曰∶腎移寒於脾，癰腫少氣。脾移寒於肝，癰腫筋攣。肝移寒於心，狂，隔 
中。心移寒於肺，肺消。肺消者，飲一溲二，死不治。肺移寒於腎，為湧水。湧水者，按腹 
不堅，水氣客於大腸，疾行則鳴濯濯，如囊裹水，水之病也。脾移熱於肝，則為驚衄。肝移 
熱於心，則死。心移熱於肺，傳為鬲消。肺移熱於腎，傳為柔 。腎移熱於脾，傳為虛 
，腸 ，死不可治。胞移熱於膀胱，則癃，溺血。膀胱移熱於小腸，膈腸不便，上為口 
糜。小腸移熱於大腸，為慮瘕，為沉。大腸移熱於胃，善食而瘦，又謂之食 。胃 
移熱於膽，亦曰食 。膽移熱於腦，則辛 鼻淵。鼻淵者，濁涕下不止也。傳為衄 
瞑目。故得之氣厥也。 
《壽夭剛柔篇》曰∶風寒傷形，憂恐忿怒傷氣，氣傷髒，乃病髒，寒傷形，乃應形，風 
傷筋脈，筋脈乃應。 
《咳論》曰∶皮毛者，肺之合也。皮毛先受邪氣，邪氣以從其合也。其寒飲食入胃，從 
肺脈上至於肺，則肺寒。肺寒則外內合邪，因而客之，則為肺咳。 
《刺志論》曰∶氣虛身熱，此謂反也。氣盛身寒，得之傷寒。氣虛身熱，得之傷暑。氣 
實者，熱也。氣虛者，寒也。 
《調經論》曰∶血氣者，喜溫而惡寒，寒則泣不能流，溫則消而去之。帝曰∶寒濕之傷 
人奈何？岐伯曰∶寒濕之中人也，皮膚不收，肌肉堅緊，營血泣，衛氣去，故曰虛。虛者聶 
辟氣不足，按之則氣足以溫之，故快然而不痛。帝曰∶陰之生虛奈何？曰∶喜則氣下，悲則 
氣消，消則脈空虛，因寒飲食，寒氣熏滿，則血泣氣去，故曰虛矣。帝曰∶陽虛則外寒奈何 
？曰∶陽受氣於上焦，以溫皮膚分肉之間，今寒氣在外，則上焦不通。上焦不通，則寒氣獨 
留於外，故寒慄。帝曰；陰虛生內熱奈何？曰∶有所勞倦，形氣衰少，谷氣不盛，上焦不行 
，下脘不通，胃氣熱，熱氣熏胸中，故內熱。帝曰∶陽盛生外熱奈何？曰∶上焦不通利，則 
皮膚緻密，腠理閉塞，玄府不通，衛氣不得泄越，故外熱。帝曰∶陰盛生內寒奈何？曰∶厥 
氣上逆，寒氣積於胸中而不瀉，不瀉則溫氣去，寒獨留則血凝泣，凝則脈不通，其脈盛大以 
泣，故中寒。 
《刺節真邪論》曰∶陽勝者則為熱，陰勝者則為寒，寒則真氣去，去則虛，虛則寒搏於 
皮膚之間。虛邪之入於身也深，寒與熱相搏，久留而內着，寒勝其熱，則骨疼肉枯；熱勝其 
寒，則爛肉腐肌為膿，內傷骨，內傷骨為骨蝕。有所結，中於肉，宗氣歸之，邪留而不去， 
有熱則化而為膿，無熱則為肉疽。 
《陰陽別論》曰∶三陽為病，發寒熱。 
《脈要精微論》曰∶風成為寒熱。 
《太陰陽明論》曰∶故犯賊風虛邪者，陽受之。陽受之則入六腑，入六腑，則身熱不時 
臥，上為喘呼。 
《風論》曰∶風之傷人也，或為寒熱，或為熱中，或為寒中，或為癘風，或為偏枯，或 
為風也。其寒也則衰飲食，其熱也則消肌肉，故使人 栗而不能食，名曰寒熱。風氣與 
陽明入胃，循脈而上至目內 ，其人肥，則風氣不得外泄，則為熱中而目黃。人瘦則外泄而 
寒，則為寒中而泣出。 
《舉痛論》曰∶寒則腠理閉，氣不行，故氣收矣。炅則腠理開，營衛通，汗大泄，故氣 
泄矣。 
《氣穴論》曰∶營衛稽留，衛散營溢，氣竭血着，外為發熱，內為少氣，疾瀉無怠，以 
通營衛，見則瀉之，無問所會。邪溢氣壅，脈熱肉敗，營衛不行，必將為膿，內銷骨髓，外 
破大 ，留於節腠，必將為敗。積寒留舍，營衛不居，卷肉縮筋，肋肘不得伸，內為骨 
痹，外為不仁，命曰不足，大寒留於溪谷也。 
《脈解篇》曰；陽明所謂灑灑振寒者，陽明者午也，五月盛陽之陰也，陽盛而陰氣加之 
，故灑灑振寒也。 
《經筋篇》曰∶經筋之病，寒則反折筋急，熱則筋弛縱不收，陰痿不用。陽急則反折， 
陰急則俯不伸。淬刺者，刺寒急也。熱則筋縱不收，無用燔針。 
《大惑論》曰∶人之善飢而不嗜食者，何氣使然？岐伯曰∶精氣並於脾，熱氣留於胃， 
胃熱則消谷，故善飢；胃氣逆上則胃脘寒，故不嗜食也。 
《逆調論》帝曰∶人身非常溫也，非常熱也，為之熱而煩滿者，何也？岐伯曰∶陰氣 
少而陽氣勝，故熱而煩滿也。帝曰∶人身非衣寒也，中非有寒氣也，寒從中生者何？曰∶是 
人多痹氣也，陽氣少，陰氣多，故身寒如從水中出。帝曰∶人有四肢熱，逢風寒如炙如火者 
，何也？曰∶是人者，陰氣虛，陽氣盛，四肢者，陽也，兩陽相得而陰氣虛少，少水不能滅 
盛火，而陽獨治。獨治者，不能生長也，獨勝而止耳。逢風而如炙如火者，是人當肉爍也。 
帝曰∶人有身寒，湯火不能熱，濃衣不能溫，然不凍栗，是為何病？曰∶是人者，素腎氣勝 
，以水為事，太陽氣衰，腎脂枯不長，一水不能勝兩火。腎者，水也，而生於骨，骨不生則 
髓不能滿，故寒甚至骨也。所以不能凍栗者，肝一陽也，心二陽也，腎孤髒也，一水不能勝 
二火，故不能凍栗，病名曰骨痹。是人當攣節也。 
《評熱病篇》曰∶邪氣之所湊，其氣必虛。陰虛者，陽必湊之，故少氣時熱而汗出也。 
小便黃者，少腹中有熱也。 
《奇病論》曰∶肥者，令人內熱，甘者，令人中滿，故其氣上溢，轉為消渴，治之以蘭 
，除陳氣也。 
《論痛篇》帝曰∶人之病，或同時而傷，或易已，或難已，其故何如？少俞曰∶同時而 
傷，其身多熱者易已。多寒者，難已。 
《五邪篇》曰∶邪在肺，則病皮膚痛，寒熱，上氣喘，汗出，咳動肩背。取之膺中外 
，背三節五節之傍，以手疾按之，快然，乃刺之，取之缺盆中以越之。邪在肝，則兩脅中痛 
，寒中，惡血在內，行善掣節，時腳腫。取之行間以引脅下，補三里以溫胃中，取血脈以散 
惡血，取耳間青脈以去其掣。邪在脾胃，則病肌肉痛。陽氣有餘，陰氣不足，則熱中善飢； 
陽氣不足，陰氣有餘，則寒中腸鳴腹痛。陰陽俱有餘，若俱不足，則有寒有熱，皆調於三里 
。 
《五癃津液別篇》曰∶天暑衣濃則腠理開，故汗出。寒留於分肉之間，聚沫則為痛。天 
寒則腠理閉，氣濕不行，水下留於膀胱，則為溺與氣。 
《通評虛實論》帝曰∶乳子而病熱，脈懸小者，何如？岐伯曰∶手足溫則生，寒則死 
。帝曰∶乳子中風熱，喘鳴肩息者，脈何如？曰∶喘鳴肩息者，脈實大也。緩則生，急則死 
。 
《脈要精微論》曰∶粗大者，陰不足，陽有餘，為熱中也。沉細數散者，寒熱也。諸浮 
不躁者，皆在陽，則為熱。其有躁者，在手。諸細而沉者，皆在陰，則為骨痛。其有靜者， 
在足。陽氣有餘，為身熱無汗。陰氣有餘，為多汗身寒。陰陽有餘，則無汗而寒。推而外之 
，內而不外，有心腹積也。推而內之，外而不內，身有熱也。 
《論疾診尺篇》曰∶尺膚熱甚，脈盛躁者，病溫也。其脈盛而滑者，病且出也。尺膚寒 
，其脈小者，泄，少氣。尺膚炬然，先熱後寒者，寒熱也。尺膚先寒，久大之而熱者，亦寒 
熱也。肘所獨熱者，腰以上熱。手所獨熱者，腰以下熱。肘前獨熱者，膺前熱，肘後獨熱者 
，肩背熱。臂中獨熱者，腰腹熱。肘後粗以下三四寸熱者，腸中有蟲。掌中熱者，腹中熱。 
掌中寒者，腹中寒。魚上白肉有青血脈者，胃中有寒。尺炬然熱，人迎大者，當奪血。尺堅 
大，脈小甚，少氣， 有加，立死。診寒熱，赤脈上下至瞳子，見一脈一歲死，見一脈 
半一歲半死，見二脈二歲死，見二脈半二歲半死，見三脈三歲死。 
《邪氣臟腑病形篇》曰∶憂愁恐懼則傷心。形寒寒飲則傷肺，以其兩寒相感，中外皆傷 
，故氣逆而上行。帝曰∶病之六變奈何？岐伯曰∶諸急者多寒，緩者多熱。大者多氣少血， 
小者血氣皆少，滑者陽氣盛，微有熱，澀者多血少氣，微有寒。 
《平人氣象論》曰∶寸口脈沉而弱，沉而喘，曰寒熱，緩而滑曰熱中。尺寒脈細，謂之 
後泄。尺粗常熱者，謂之熱中。 
《經絡論》曰∶寒多則凝泣，凝泣則青黑。熱多則淖澤，淖澤則黃赤。 
《皮部論》曰∶其色多青則痛，多黑則痹，黃赤則熱多，白則寒，五色皆見，則寒熱也 
。邪留於筋骨之間，寒多則筋攣骨痛，熱多則筋弛骨消，肉爍 破，毛直而敗。 
《五色篇》曰∶五色奈何？曰∶青黑為痛，黃赤為熱，白為寒，是為五官。人迎盛堅者 
，傷於寒。氣口盛堅者，傷於食。 
《經脈篇》曰∶凡診絡脈，脈色青則寒且痛，赤則有熱。胃中寒，手魚之絡多青矣。胃 
中有熱，魚際絡赤。其暴黑者，留久痹也。其有赤有黑有青者，寒熱氣也。其青短者，少氣 
也。 
《六元正紀大論》帝曰∶夫子言用寒遠寒，用熱遠熱，願聞何謂遠？岐伯曰∶熱無犯 
熱，寒無犯寒，從者和，逆者病，不可不敬畏而遠之，所謂時興六位也。帝曰∶余欲不遠寒 
，不遠熱，奈何？曰∶發表不遠熱，攻里不遠寒。帝曰∶不發不攻而犯寒犯熱何如？曰∶寒熱 
內賊，其病益甚。帝曰∶願聞無病者何如？曰∶無者生之，有者甚之。帝曰∶生者何如？曰∶ 
不遠熱則熱至，不遠寒則寒至，寒至則堅否腹滿，痛急下痢之病生矣。熱至則身熱，吐下霍 
亂，癰疽瘡瘍，瞀郁，注下， ，腫脹，嘔，鼽衄，頭痛，骨節變，肉痛，血溢 
，血泄，淋秘之病生矣。帝曰∶治之奈何？曰∶時必順之，犯者，治以勝也。 
《師傳篇》∶岐伯曰∶夫治民與自治，未有逆而能治之者也。夫惟順而已矣。百姓民眾 
皆欲順其志也。帝曰∶順之奈何？曰∶入國問俗，入家問諱，上堂問禮，臨病患問所便。 
帝曰∶便病患奈何？曰∶中熱消癉則便寒，寒中之屬則便熱。胃中熱則消谷，令人懸心善飢 
。臍以上皮熱，腸中熱，則出黃如糜。臍以下皮寒，胃中寒，則腹脹；腸中寒，則腸鳴飧泄 
。胃中寒，腸中熱，則脹而且泄。胃中熱，腸中寒，則疾飢，小腹痛脹。 
《至真要大論》曰∶寒者熱之，熱者寒之，微者逆之，甚者從之。帝曰∶何謂逆從？岐 
伯曰∶逆者正治，從者反治，從少從多，觀其事也。帝曰∶有病熱者，寒之而熱；有病寒者 
，熱之而寒，二者皆在，新病復起，奈何治？曰∶諸寒之而熱者取之陰，熱之而寒者取之陽 
。所謂求其屬也。 
《八正神明論》曰∶天溫日明，則人血淖溢而衛氣浮，故血易瀉，氣易行。天寒日陰， 
則人血凝泣而衛氣沉。是以天寒無刺，天溫無凝，月生無瀉，月滿無補，月郭空無治，是謂 
得時而調之。 
《骨空論》曰∶灸寒熱之法先灸項大椎，以年為壯數。次灸撅骨，以年為壯數。視背俞 
陷者灸之。舉臂肩上陷者灸之。兩季脅之間灸之。外踝上絕骨之端灸之。足小指次指間灸之 
。下陷脈灸之。外踝後灸之。缺盆骨上切之堅痛如筋者，灸之。膺中陷骨間灸之。掌 
束骨下灸之。臍下關元三寸灸之。毛際動脈灸之。膝下三寸分間灸之。足陽明跗上動脈灸之 
。顛上一灸之。犬所齧之處灸之三壯。凡當灸二十九處。傷食灸之。不已者，必視其經之過 
於陽者，數刺其俞而藥之。 

<目錄>卷之十五性集·雜證謨\寒熱
<篇名>論證
屬性：病有寒熱者，由陰陽之有偏勝也。凡陽勝則熱，以陰之衰也。陰勝則寒，以陽之衰也。 
故曰∶發熱惡寒者，發於陽也；無熱惡寒者，發於陰也。此寒熱之病有不同，而陰陽之不可 
不察也。又若外來之寒熱，由風寒之外感。內生之寒熱，由髒氣之內傷，此寒熱之因有不同 
，而表里之不可不察也。雖曰陽證多熱，陰證多寒，然極熱者反有寒證，極寒者亦有熱證， 
此又真假之不可不察也。雖曰外入之邪多有餘，內出之邪多不足，然陽盛生外熱，陽虛生外 
寒，陰盛生內寒，陰虛生內熱，此又虛實之不可不察也。諸如此者，有證可據，有脈可診， 
有因可問。且經文盡發其深秘，已列前條，余有寒熱篇，亦悉其證候，具在首卷。及傷寒門 
，亦有寒熱辨。但因此以詳求其理，則可盡悉其要，而辨治自無難也。 
一、寒熱真假篇，義詳一卷及火證門論虛火條中。 
一、治法有逆從論，在一卷論治篇中。 

<目錄>卷之十五性集·雜證謨\寒熱
<篇名>論諸寒證治（共五條）
屬性：凡寒病之由於外者，或由風寒以傷形，或由生冷以傷髒；其由於內者，或由勞欲以敗陽 
，或由稟賦之氣弱。若寒自外入者，必由淺及深，多致嘔惡脹滿，或為疼痛泄瀉；寒由內生 
者，必由髒及表，所以戰慄憎寒，或為厥逆拘攣。總之，熱者多實，寒者多虛。故凡治寒證 
者，當兼察其虛而仍察其髒，此不易之法也。 
一、凡陰毒寒邪直中三陰者，此即傷寒類所謂直中陰經之陰證也。其於倉卒受寒，以致 
身冷戰慄，或四體拘攣，或心腸疼痛，或口噤失音，昏迷厥逆，或吐瀉蜷臥，脈來微細，或 
沉緊無神者，皆其證也。切不可妄用風藥，再散其氣，但速宜溫中，則寒邪自散。輕則理中 
湯、溫胃飲，甚則四逆湯、大溫中飲，或附子理陰煎之類主之。其有勢在危急，唇青囊縮， 
無脈者，宜用華陀救陽脫方急治之。或仍灸氣海、關元二、三十壯，但得手足漸溫，脈微出 
者，乃可生也。一方以胡椒研碎，用滾酒泡服，外用蔥鹽熨法。一方用黑豆二合炒熱，以酒 
烹入，滾數沸，去豆取酒，服二碗即愈。 
一、寒中太陰，則中脘疼痛，宜理中湯、溫胃飲。寒中少陰，則臍腹疼痛，宜歸氣飲， 
或五積散加吳茱萸。寒中厥陰，則少腹疼痛，宜四逆湯、歸氣飲、暖肝煎。其有寒中三陰而 
寒滯不散，因致脹滿痛甚者，宜暫用排氣飲，或韓氏溫中湯，先散其滯，然後調補之。或用 
五味沉附湯，或暖肝煎，俱可擇用。 
一、生冷內傷，以致臟腑多寒，或為疼痛，或為嘔吐，或為泄瀉等證，治法隨見各門。 
又或素稟陽髒，每多恃強，好食生冷茶水，而變陽為陰者，治亦同前。 
一、稟賦素弱，多有陽衰陰勝者，此先天之陽氣不足也。或斫喪太過，以致命門火衰者 
，此後天之陽氣失守也。其證則未冷先寒，或手足清厥，或身為寒慄，或脾胃不健，或肚腹 
不實，或小水頻數，或陽道不壯，或每多恐畏，或眼耳少神，是皆陽虛生寒也，治宜溫補元 
氣。其微者，宜五君子煎、理陰煎、六氣煎、溫胃飲、壽脾煎之類，擇而用之。其甚者，宜 
大補元煎、右歸飲、右歸丸、四味回陽飲、六味回陽飲、海藏八味地黃丸之類主之。其有脾 
腎虛寒，每多腹痛飧泄。腎泄者，宜九氣丹、一氣丹，並於泄瀉門求法治之。 

<目錄>卷之十五性集·雜證謨\寒熱
<篇名>論諸熱證治（共四條）
屬性：凡熱病之作，亦自有內外之辨。如感風寒而傳化為熱，或因時氣而火盛為熱，此皆外來 
之熱，即傷寒、瘟疫、時毒、咳瘧之屬也。至若內生之熱，則有因飲食而致者，有因勞 
倦而致者，有因酒色而致者，有因七情而致者，有因藥餌而致者，有因過暖而致者，有因陰 
虛而致者，有偶感而致者，有累積而致者。雖其所因不同，而病候無過表里。故在外者，但 
當察經絡之深淺；在內者，但當察臟腑之陰陽。凡此諸證，在各門具有方論者，茲不再贅。 
且熱即火也。故治熱之法，即當於火證門通融用之。其有未盡之義，仍列於後。 
一、治熱之法，凡微熱之氣，宜涼以和之。大熱之氣，宜寒以制之。鬱熱在經絡者，宜 
疏之、發之。結熱在臟腑者，宜通之、利之。陰虛之熱者，宜壯水以平之。無根之熱者，宜 
益火以培之。此其中有宜降者，所謂高者抑之也。有宜散者，所謂下者舉之也。有相類者， 
所謂逆者正治也。有相反者，所謂從者反治也。治熱之法，不過如此，而鮮有得其善者，豈 
亦由學力之未至乎。 
一、五臟之熱證有可據者。如肺氣上通於鼻，而下主於皮毛。心氣上通於舌，而下主於 
血脈。脾氣上通於口，而下主於四肢。胃氣上通於頭面牙齦，而下主於肌肉。肝氣上通於目 
，而下主於筋節。腎氣上通於喉、耳，而下主於二陰。而六腑之氣，亦可因表里以察之，此 
皆病在形體也。凡有諸中者必形諸外，故必有熱證可據，方可以熱論治，醫中關係，惟此為 
最。 
一、治五臟之熱，當察微甚。如心經之微熱者，宜二陰煎、安神丸、天王補心丹、導赤 
散之類，皆可隨證酌用；其熱甚者，如瀉心湯、黃連解毒湯、八正散、《直指》黃芩湯，及 
犀角地黃湯三方，皆其類也。肺經微熱者，宜加減一陰煎、《正傳》麥門冬湯、瀉白散之類 
主之；其熱甚者，宜黃芩清肺飲、黃芩知母湯之類主之。肝經微熱者，宜化肝煎、保陰煎； 
熱甚者，宜加味龍膽瀉肝湯、芍藥清肝散、七正散。脾胃微熱者，清化飲、黃芩芍藥湯。陽 
明熱甚者，白虎湯、太清飲、瀉黃散、玉泉散。腎經微熱者，一陰煎、滋陰八味丸。熱甚者 
，正氣湯、丹溪大補陰丸。腎虛兼胃火者，玉女煎。膀胱微熱者，五淋散；熱甚者，大釐清 
飲、化陰煎。三焦微熱者，徙薪飲；熱甚者，抽薪飲、大連翹飲、涼膈散、三補丸、大金花 
丸之類，擇宜用之。凡清火退熱方論甚多，此亦言其約耳。欲盡其義，當詳考寒陣二類。 

<目錄>卷之十五性集·雜證謨\寒熱
<篇名>論寒熱往來證治（共三條）
屬性：凡寒熱往來之病，其證有二∶蓋一以外邪不解而然；一以陽盛陰虛而然。此其一為表證 
，一為里證。所當辨治，不可紊也。 
一、寒邪郁伏經絡而為寒為熱，此似瘧非瘧之類也。治法雖宜表散，然邪氣得以久留者 
，必其元氣之虛而正不勝邪也。故凡治此者，皆當以兼補血氣為主。若血分微虛，形氣本不 
甚弱，而邪有不解者，三柴胡飲。若火盛血燥而寒熱不已者，一柴胡飲。若因勞倦，或氣體 
本弱，或肝脾不足，而邪有不淨者，四柴胡飲，或五柴胡飲，或補中益氣湯。若陽邪陷入陰 
分，微兼內熱，而邪有不解者，補陰益氣煎。若脾胃陽氣不健，中氣不暖，而邪有不解者， 
溫胃飲。若病久元氣大虛，而寒熱不退者，但當單培元氣，不必兼散，宜五福飲、歸脾湯， 
或大補元煎、理陰煎之類。察其陰陽，擇而用之。若果陽虛，非用溫補不可。 
一、陰虛陽盛，或陰陽俱虛，而為寒熱往來者。此以真陰不足，總屬虛損之病也。然其 
陰陽微甚，亦所當辨。如晝則熱而夜則靜者，此陽邪王於陰分，陽有餘也。晝則靜而夜則熱 
者，此陽邪陷入陰中，陰不足也。其有晝夜俱熱，或兼煩躁多汗，而本非外感者。此證雖曰 
重陽，而實則陰虛之極也。又有下見溏泄，或上見嘔惡，而潮熱夜熱者，此元氣無根，陽虛 
之病也。大都陽實者，宜瀉其陽，瀉陽者。宜用苦寒。陰虛者，宜補其陰。補陰者，宜用甘 
涼。惟陽虛一證，則身雖有熱，大忌寒涼，此則人多不識也。然陰虛則病熱，而陰氣未竭者 
，治之猶易；陽虛則病寒，而陽氣未竭者，治之亦易。若孤陽無陰，而寒之不可，孤陰無陽 
，而熱之又不可，斯所謂兩死之證也，無能為力矣。若陰虛陽盛而寒熱往來，或夜熱不止者 
，加減一陰煎。若心經蘊熱，火在陽分，而煩熱往來者，二陰煎。若盜汗不止而夜熱者，當 
歸六黃湯。若陰虛血熱，崩淋不止而夜熱者，保陰煎。若肝火不清，時多郁怒而為煩熱者， 
徙薪飲。若婦人多郁多怒，而寒熱不止者，加味逍遙散。若三陰虧損，血虛火盛而煩熱不止 
者，地黃膏、三才封髓丹。若男、婦、小兒，凡脾胃受傷，陽虛火浮，而為潮熱夜熱者，必 
用理陰煎，或溫胃飲，或大補元煎之類，方可保全。此證最多，此治最妙，勿以此為奇談也 
。 

<目錄>卷之十五性集·雜證謨\寒熱
<篇名>述古
屬性：華元化曰∶人之寒熱往來者，其病何也？此乃陰陽相勝也。陽不足則先寒後熱，陰不足 
則先熱後寒。又上盛則發熱，下盛則發寒。皮寒而躁者陽不足，皮熱而躁者陰不足，皮寒而 
寒者，陰盛也，皮熱而熱者，陽盛也。熱發於下，則陰中之陽邪也，熱發於上，則陽中之陽 
邪也。寒起於上，則陽中之陰邪也。寒起於下，則陰中之陰邪也。頰赤多言而寒者，陽中之 
陰邪也；面青多言而熱者，陰中之陽邪也；面青多言而寒者，陰中之陰邪也。若不言者，不 
可治也。陰中之陰中者，一生九死；陽中之陽中者，九生一死。陰病難治，陽病易醫。診其 
脈候，滑實在上，則陽中之陽也；滑實在下，則陰中之陽也。微弱在上，則陽中之陰也；微 
弱在下，則陰中之陰也。滑實在中則中熱，微弱在中則中寒。寒用熱取，熱以寒攻。逆順之 
法，從乎天地，本乎陰陽也。從之者生，逆之者死。《金匱大要論》曰∶夜發寒者從，夜發 
熱者逆。晝發熱者從，晝發寒者逆。逆從之道，亦在乎審明。 

<目錄>卷之十五性集·雜證謨\寒熱
<篇名>寒熱論列方
屬性：四逆湯（熱十四） 理中湯（熱一） 四味回陽飲（新熱一） 溫胃飲（新熱五） 暖肝煎（新 
熱十五） 六味回陽飲（新熱二） 壽脾煎（新熱十六） 化肝煎（新寒十） 補中益氣湯（補三十 
）六氣煎（新因二一） 歸氣飲（新熱十四） 補陰益氣煎（新補十六） 理陰煎（新熱三） 五 
福飲（新補六） 韓氏溫中湯（熱八九） 歸脾湯（補三二） 五積散（散三九） 五味沉附湯（熱 
百十六） 右歸飲（新補三） 右歸丸（新補五） 海藏八味丸（補一二一） 一氣丹（新熱二二） 
九氣丹（新熱二三） 滋陰八味丸（新寒十七） 一陰煎（新補八） 二陰煎（新補十） 加減一 
陰煎（新補九） 玉女煎（新寒十二） 化陰煎（新寒七） 當歸六黃湯（寒六五） 白虎湯（寒二） 
瀉白散（寒四二） 加味逍遙散（補九三） 清化飲（新因十三） 瀉黃散（寒五七） 天王補心 
丹（補百八） 玉泉散（新寒十五） 太清飲（新寒十三） 三才封髓丹（寒一六六） 保陰煎（新 
寒一） 瀉心湯（寒二七） 華佗陽脫方（熱四六） 抽薪飲（新寒三） 徙薪飲（新寒四） 黃連 
解毒湯（寒一） 七正散（寒百十六） 八正散（寒百十五） 黃芩芍藥湯（寒百九） 五淋散（寒 
百十七） 導赤散（寒一二二） 芍藥清肝散（寒六一） 正氣湯（寒六六） 涼膈散（攻十九） 
黃芩知母湯（寒五一） 三補丸（寒一六二） 安神丸（寒一四二） 黃芩清肺飲（寒三八） 排氣 
飲（新和六） 地黃膏（寒九一） 《直指》黃芩湯（寒百七） 大溫中飲（新散八） 大補元煎（ 
新補一） 丹溪大補陰丸（寒一五七） 五君子煎（新熱六） 大釐清飲（新寒五） 《正傳》麥 
門冬湯（寒四四） 大連翹飲（寒七八） 大金花丸（攻五五） 犀角地黃湯（寒八十、八一、八 
二） 一柴胡飲（新散一） 三柴胡飲（新散三） 四柴胡飲（新散四） 五柴胡飲（新散五） 加 
味龍膽瀉肝湯（寒六四） 

<目錄>卷之十五性集·雜證謨\寒熱
<篇名>論外備用方
屬性：人參養營湯（補二一） 加味歸脾湯（補三三） 調中益氣湯（補三一 虛邪） 術附湯（補 
四一 中寒） 參附湯（補三七 厥冷） 《金匱》大建中湯（補二三 中寒） 逍遙散（補九二 
血虛發熱） 聖愈湯（補九十 虛熱） 八味大建中湯（補二五 陰寒） 人參固本丸（補百六 
陰虛熱） 益陰腎氣丸（補一二五） 七味白朮散（補五五 虛熱渴） 柴苓湯（和一九二 寒 
熱瀉） 藿香正氣散（和二十 風寒） 龍腦雞蘇丸（和三七二 陰虛煩熱） 四逆散（散二八 
熱厥） 小柴胡湯（散十九） 加減小柴胡湯（散二二 寒熱腹痛） 九味羌活湯（散四四 外邪 
寒熱） 退熱湯（寒九三 急勞大熱） 秦艽扶羸湯（寒九二 虛勞） 黃 鱉甲煎（寒九十 虛 
勞） 地骨皮散（寒七四 熱渴） 《局方》大已寒丸（熱百七十 中寒） 十補丸（熱一七三 
腎虛寒） 已寒丸（熱一七二 阻陽於下） 《元戎》大己寒丸（熱一七一 冷秘） 四逆湯（熱 
十四 寒厥） 附子湯（熱二二 背惡寒） 附子理中湯（熱二 寒厥） 溫胃湯（熱十二 溫中 
）三建湯（熱四二 陰寒厥逆） 扶陽助胃湯（熱百十五 中寒） 《保命》柴胡四物湯（補十 
二虛勞） 

<目錄>卷之十五性集·雜證謨\暑證
<篇名>經義
屬性：《熱論》曰∶凡病傷寒而成溫者，先夏至日者為病溫，後夏至日者為病暑。暑當與汗皆 
出，勿止。 
《生氣通天論》曰∶因於暑，汗，煩則喘滿，靜則多言，體若燔炭，汗出而散。 
《刺志論》曰∶氣盛身寒，得之傷寒。氣虛身熱，得之傷暑。 
《金匱真言論》曰∶夏暑汗不出者，秋成風瘧。 
《陰陽應象大論》曰∶夏傷於暑，秋必咳瘧。 

<目錄>卷之十五性集·雜證謨\暑證
<篇名>論證（共七條）
屬性：暑本夏月之熱病，然有中暑而病者，有因暑而致病者，此其病有不同，而總由於暑。故 
其為病，則有陰陽二證∶曰陰暑，曰陽暑，治猶冰炭，不可不辨也。陰暑者，因暑而受寒者 
也。凡人之畏暑貪涼，不避寒氣，則或於深堂大廈，或於風地樹陰，或以乍熱乍寒之時，不 
謹衣被。以致寒邪襲於肌表，而病為發熱頭痛，無汗惡寒，身形拘急，肢體酸痛等證。 
此以暑月受寒，故名陰暑，即傷寒也。惟宜溫散為主，當以傷寒法治之也。又有不慎口腹， 
過食生冷，以致寒涼傷髒，而為嘔吐、瀉痢、腹痛等證，此亦因暑受寒，但以寒邪在內，治 
宜溫中為主，是亦陰暑之屬也。陽暑者，乃因暑而受熱者也，在仲景即謂之中 。凡以 
盛暑烈日之時，或於長途，或于田野，不辭勞苦，以致熱毒傷陰，而病為頭痛煩躁，肌體大 
熱，大渴大汗，脈浮氣喘，或無氣以動等證。此以暑月受熱，故名陽暑。治宜察氣之虛實， 
火之微甚，或補或清，以固其氣。此與陰暑之治，大有不同，若或因暑之名，而不分表里， 
不察陰陽，則誤人不淺矣。 
一、陰暑證，或在於表，或在於里。惟富貴安逸之人多有之。總由恣情任性，不慎風寒 
所致也。陽暑證，惟辛苦勞役之人多有之。由乎觸冒暑熱，有勢所不容已也。然暑熱逼人者 
，畏而可避，可避則犯之者少；陰寒襲入者，快而莫知，莫知則犯之者多。故凡有病暑者， 
陽暑不多見，而陰暑居其八九。今之人治暑者，但見發熱頭痛等證，則必曰此中暑也。而所 
用無非寒涼，其不達也亦甚矣。 
一、傷寒之病，雖同為寒邪，而名有不同也。傷暑之名，雖可同為暑邪，而病有不同也 
。傷寒之名有不同者，在冬之寒，即謂之正傷寒；在春之溫，即謂之溫病；在夏之暑，即謂 
之暑病。是溫病、暑病。亦皆傷寒之別名耳。經曰∶冬傷於寒，春必溫病。又曰∶凡病傷寒 
而成溫者，先夏至日者為病溫，後夏至日者為病暑，即此謂也。傷暑之病有不同者，其因暑 
而感寒者，寒則傷形，即傷寒也；因暑而受熱者，熱則傷氣，即傷暑也。是內傷外感，俱有 
暑病之不同耳。經曰∶氣盛身寒，得之傷寒；氣虛身熱，得之傷暑，即此謂也。蓋氣盛身寒 
者，謂身受寒邪而氣無恙也，故曰傷寒。氣虛身熱者，謂身冒暑熱，而熱傷氣也，故曰傷暑 
。此義人多不解，而謂傷寒者必身寒，則於理不通，而大昧經旨矣。 
一、夏月盛暑之時，必令身有微汗，此養身之道，最得時宜者也。若必使快然無汗，則 
未免陰勝於陽，多致疾矣。觀之經曰∶暑當與汗皆出，勿止。是言暑汗之勿宜止也。又曰∶ 
夏暑汗不出者，秋成風瘧，是言暑汗不出之為病也。此夏月之汗宜否，蓋可知矣。 
一、夏月伏陰續論，在前第二卷《傳忠錄》中。 
一、暑有八證∶脈虛，自汗，身熱，背寒，面垢，煩渴，手足微冷，體重是也。凡治此 
者，宜調理元氣為主，清利次之。 
一、中暑死者，不可使得冷，得冷便死。只宜以溫暖之物，護其臍中，徐徐治之。 

<目錄>卷之十五性集·雜證謨\暑證
<篇名>論治（共五條）
屬性：一、陰暑證，凡暑月外感風寒，以致陰邪抑遏陽氣，而病為發熱頭痛，肢體拘急酸疼， 
無汗惡寒，脈緊等症，此即傷寒之屬。治以解散為主，宜正柴胡飲、小柴胡湯，或一、二、 
三、四柴胡飲之類，酌其寒熱虛實，隨宜用之。若脈見微細，氣體虛弱，不可發汗者，但宜 
補中氣，使元氣漸充，則寒邪自散，不必攻邪也。或用補中益氣湯主之。若邪感於外，而火 
盛於內，或陽明熱甚者，宜柴胡白虎煎之類主之。若寒邪在表未解，而六脈微細，背冷惡寒 
，或嘔惡泄瀉，內無熱證者，此正伏陰在內，而邪不易解，雖在暑月，亦速宜溫中，如理陰 
煎、理中湯、大溫中飲、麻桂飲之類，皆宜速用，不可疑也。亦不可遲也。若邪盛於外而中 
不甚虛者，或以五積散。以上諸證有不能盡者，俱宜以傷寒門諸法，察而治之。 
一、陰暑證，凡內傷生冷，致損胃氣，而病為腹痛、泄瀉、嘔吐者，治宜以溫中散寒為 
主。若初受寒邪，停積未散，而脾氣未虛者，先宜以抑扶煎、五德丸之類主之。若胃氣微虛 
者，宜佐關煎、五德丸主之。若胃氣再虛者，宜溫胃飲、理中湯主之。若吐瀉已甚，脾腎兼 
傷，而痛連小腹二陰，或成痢者，宜胃關煎、理陰煎，或九氣丹之類主之。若表中寒邪，內 
傷主冷，表里俱病者，宜兼治之，以和胃飲加柴胡，或溫胃飲加柴胡，或新方諸柴胡飲，察 
虛實而用之。古方用大順散為溫中之總治，亦何足以盡之也。 
一、陽暑以酷熱傷人，本為熱證，然陽中又有陰陽，此不可不辨。凡暑熱中人者，其氣 
必虛，以火能克金而熱傷氣也。然熱者不可不清，虛者不可不補，但陽中之陽者宜兼乎清， 
如身熱，頭痛，煩躁，大渴，大汗，脈洪滑，喜冷水，大便乾結，小水赤痛之類，皆陽證 
也。若氣不甚虛，而但有火證者，宜白虎湯，或益元散主之。或火盛之甚者，惟玉泉散更妙 
。若汗出脈虛浮，煩渴有火而少氣者，宜白虎加人參湯，或仲景竹葉石膏湯、《宣明》桂苓 
甘露飲之類主之。若眩暈少氣，雖煩渴而火不甚者，宜生脈散主之。以上諸法，用治陽中之 
陽，皆古法之善者。若雖壯熱口渴，而脈虛無力，或重按全無，及神困氣促者，此脾胃氣虛 
，元陽不足，假火之證，若誤用白虎等劑，其危立至。 
一、凡中暑熱者，人皆知為陽證，而不知陽中有陰也。蓋外中熱邪，而內亦熱者，此表 
里俱熱，方是陽證，治宜清補如前。若內本無熱，而因熱傷氣，但氣虛於中者，便有伏陰之 
象，故凡治暑熱之證，最當辨其陰陽虛實。若脈虛無力，或為惡寒背寒，或為嘔惡，或為腹 
痛泄瀉，或四肢鼻尖微冷，或不喜涼茶涼水，或息短氣促，無力以動之類，皆陽中之陰證 
也。凡見此類，但當專顧元氣，惟宜獨參湯，徐徐與之為最妙。若兼微嘔惡寒者，宜加煨姜 
與人參等分主之。再其甚者，則養中煎、理中湯、五君子煎，或五福飲、理陰煎之類，皆當 
隨宜用之。若虛寒之甚，則舍時從證，桂附皆所必用，切不可因暑熱之名，而執用寒涼解暑 
等劑再伐陽氣，則變有不可測也。若夏月於盛暑中，過於勞倦，因而中暑者，其勞倦既已傷 
脾，暑熱又以傷氣，此本內傷大虛之候，當專以調補為先，然後察其有火無火，或有邪無邪 
，而兼治如前可也。 
一、夏月因暑致病，而醫有不知伏陰，誤投寒劑，以致吐瀉腹痛，或外熱內寒，煩躁多 
渴，狀若傷寒。但察其脈微神困，便是陰盛格陽之證，速宜溫藥以救其內。 
一、夏月既傷暑熱，復傷生冷，外熱內寒者，當專以內寒為主。有滯者，清其滯；無滯 
者，益其氣。但溫中理脾，脾氣既復，而暑無不退也。 

<目錄>卷之十五性集·雜證謨\暑證
<篇名>論香薷飲
屬性：香薷飲乃夏月通用之藥餌，常見富貴之家多有備此。令老少時常服之，用以防暑。而不 
知人之宜此者少，不宜此者多也。若誤用之，必反致疾，何也？蓋香薷一物，氣香竄而性沉 
寒。惟其氣竄，所以能通達上下，而去菀蒸之濕熱。惟其性寒，所以能解渴除煩，而清搏 
結之火邪。然必果屬陽髒，果有火邪，果脾胃氣強，肥甘過度，而宜寒畏熱者，乃足以當之 
，且賴其清涼，未必無益。若氣本不充，則服之最能損氣。火本非實，而服之乃以敗陽。凡 
素稟陰柔，及年質將半，飲食不健，軀體素弱之輩，不知利害而效尤妄用者，未有不反助伏 
陰，損傷胃氣，而致為吐瀉腹痛，及陰寒危敗等證。若加黃連，其寒尤甚，濃朴破氣，均非 
所宜。用者不可不審。 

<目錄>卷之十五性集·雜證謨\暑證
<篇名>述古（共六條）
屬性：仲景曰∶其傷於四時之氣皆能為病。冬時嚴寒，中而即病者，名曰傷寒。不即病者，寒 
毒藏於肌膚，至春變為溫病，至夏變為暑病。暑病者，熱極重於溫也。是以辛苦之人，春夏 
多溫熱病，皆由冬時觸寒所致，非時行之氣也。凡時行者，春時應暖而復大寒，夏時應大熱 
而反大涼，秋時應涼而反大熱，冬時應寒而反大溫。此非其時而有其氣，是以一歲之中，長 
幼之病多相似者，此則時行之氣也。 
曰∶太陽中熱者， 是也。其人汗出惡寒，身熱而渴，白虎加人參湯主之。太陽中 
者，身熱疼痛而脈微弱，此亦夏月傷冷水，水行皮中所致也，一物瓜蒂湯吐之。太陽 
中者，發熱惡寒，身重而疼痛，其脈弦細芤遲，小便已，灑洒然毛叢，手足逆冷，小 
有勞，身即熱，口開，前板齒燥。若發汗則惡寒甚，加溫針則發熱甚，數下之則淋甚。 
潔古曰∶靜而得之為中暑，動而得之為中熱。中暑者陰證，中熱者陽證。 
陳無擇曰∶暑熱喜歸心，心中之，使人噎悶，昏不知人。入肝則眩暈頑痹。入脾則昏睡 
不覺，入肺則喘滿痿 ，入腎則消渴。凡中 死者，治之切不可用冷，惟宜溫養。 
道途中無湯，即以熱土熨臍中，仍使更溺其土，取以罨於臍上，概可見矣。凡覺中暑，急嚼 
生薑一大塊，水送下。如已迷悶，嚼大蒜一大瓣，水送下，如不能嚼，水研灌之，立醒。 
戴氏曰∶夏月卒倒，不省人事，名曰暑風。 
王節齋曰∶治暑之法，清心利小便最好。暑傷氣，宜補真氣為要。又有惡寒，或四肢逆 
冷，甚者迷悶不省，而為霍亂吐痢，痰滯嘔逆，腹痛瀉痢，此則非暑傷人，乃因暑而自致之 
病也。以其因暑而得，故亦謂之暑病，治法不同。若吐瀉，脈沉微甚者，不可用涼藥，可用 
附子大順散，或附子理中湯加芍藥。若夏月多食冷物，及過飲茶水，致傷脾胃，則吐瀉霍亂 
。故治暑藥多宜溫脾消食。治濕利小便，醫者要識此意。 
薛立齋曰∶按東垣先生雲∶暑熱之時，無病之人，或避暑熱，納涼於深堂大廈得之者， 
名曰中暑。其病必頭痛惡寒，身形拘急，肢節疼痛，煩熱無汗，為房室陰寒之氣所遏，使周 
身陽氣不得伸越，以大順散熱藥主之。若行人或農夫，於日中勞役得之者，名曰中熱，其病 
必苦頭痛，躁熱惡熱，肌熱大渴，汗泄懶動，為天熱外傷肺氣，以蒼朮白虎湯涼劑主之。 
若人元氣不足，用前藥不應，宜補中益氣湯主之。大抵夏月陽氣浮於外，陰氣伏於內。若人 
飲食勞倦，內傷中氣，或酷暑勞役，外傷陽氣者多患之，法當調補元氣為主，而佐以解暑。 
若中暑，乃陰寒之證，法當補陽氣為主，少佐以解暑。故先哲多用姜、桂、附子之類，此推 
《內經》舍時從證之良法也。今患暑證歿，而手足指甲或肢體青黯，此皆不究其因，不溫補 
其內，而泛用香薷飲之類所誤也。又曰∶前證當分別中暑、中 ，脈虛、脈沉，無汗、 
有汗，發熱、不熱，作渴、不渴，或瀉、不瀉，飲寒、飲熱。辨其陰陽虛實，不可泛投寒涼 
之劑。蓋謂夏月伏陰在內，古人用附子大順散之類，溫補陽氣，厥有旨哉。何今人之老弱， 
至夏月患食少體倦，發熱作渴，或吐瀉腹痛頭痛諸證，反服香薷飲，復傷元氣，無不招引暑 
證，以致不起。至若清暑益氣湯內用澤瀉、蒼朮、黃柏之類，必審其果有濕熱壅滯，方可用 
之。否則反致虧損其陰，用當審察。 

<目錄>卷之十五性集·雜證謨\暑證
<篇名>暑證論列方
屬性：理中湯（熱一） 理陰煎（新熱三） 柴胡白虎煎（新散十二） 益元散（寒百十二） 玉泉散 
（新寒十五） 竹葉石膏湯（寒五） 養中煎（新熱四） 溫胃飲（新熱五） 四柴胡飲（新散四） 
胃關煎（新熱九） 佐關煎（新熱十） 大溫中飲（新散八） 五德丸（新熱十八） 九氣丹（新熱 
二三） 五君子煎（新熱六） 麻桂飲（新散七） 香薷飲（和一六九） 補中益氣湯（補三十） 
生脈散（補五六） 小柴胡湯（散十九） 清暑益氣湯（和一六八） 白虎湯（寒二） 五福飲（新 
補六） 正柴胡飲（新散六） 蒼朮白虎湯（寒二） 和胃飲（新和五） 一柴胡飲（新散一） 白 
虎加人參湯（寒三） 抑扶煎（新熱十一） 二柴胡飲（新散二） 附子大順散（熱七八） 五積散 
（散三九） 三柴胡飲（新散三） 一物瓜蒂湯（攻百五） 《宣明》桂苓甘露飲（寒八） 

<目錄>卷之十五性集·雜證謨\暑證
<篇名>論外備用方
屬性：五物香薷飲（和百七十） 十味香薷飲（和一七一） 黃連香薷飲（和一七二 中熱） 縮脾 
飲（和一七三 暑毒吐瀉） 四物地榆散（寒九六 昏迷） 子和桂苓甘露飲（寒九 虛熱渴） 

<目錄>卷之十五性集·雜證謨\火證
<篇名>經義
屬性：《天元紀大論》曰∶君火以明，相火以位。神在天為風，在地為木。在天為熱，在地為 
火。在天為濕，在地為土。在天為燥，在地為金。在天為寒，在地為水。故在天為氣，在地 
為形，形氣相感而化生萬物矣。天地者，萬物之上下也。左右者，陰陽之道路也。水火者， 
陰陽之徵兆也。金木者，生成之終始也。寒、暑、燥、濕、風、火，天之陰陽也。三陰三陽 
上奉之。木火土金水火，地之陰陽也，生長化收藏下應之。天以陽生陰長，地以陽殺陰藏。 
甲己之歲，土運統之。乙庚之歲，金運統之。丙辛之歲，水運統之。丁壬之歲，木運統之。 
戊癸之歲，火運統之。厥陰之上，風氣主之。少陰之上，熱氣主之。太陰之上，濕氣主之。 
少陽之上，相火主之。陽明之上，燥氣主之。太陽之上，寒氣主之。所謂本也，是謂六元。 
《五營運大論》曰∶燥勝則地干，暑勝則地熱，風勝則地動，濕勝則地泥，寒勝則地裂 
，火勝則地固矣。 
《六微旨大論》曰∶顯明之右，君火之位也；君火之右，退行一步，相火治之；復行一 
步，土氣治之；復行一步，金氣治之；復行一步，水氣治之；復行一步，木氣治之；復行一 
步，君火治之。相火之下，水氣承之，君火之下，陰精承之。君位臣則順，臣位君則逆，所 
謂二火也。 
《至真要大論》曰∶少陰司天為熱化，在泉為苦化，不司氣化，居氣為灼化。少陽司天 
為火化，在泉為苦化，司氣為丹化，間氣為明化。 
《藏氣法時論》曰∶五行者，金木水火土也。更貴更賤，以知死生，以決成敗，而定五 
髒之氣，間甚之時，死生之期也。 
《陰陽應象大論》曰∶水為陰，火為陽。壯火之氣衰，少火之氣壯。壯火食氣，氣食少 
火。壯火散氣，少火生氣。 
《逆調論》曰∶一水不能勝二火，故不能凍栗。病名曰骨痹，是人當攣節也。（詳列寒 
熱門） 
《解精微論》雷公請問∶哭泣之水所從生，涕所從出也？帝曰∶水之精為志，火之精為 
神，水火相感，神志俱悲，是以目之水生也。帝曰∶厥則目無所見。夫人厥則陽氣並於上， 
陰氣並於下。陽並於上，則火獨光也；陰並於下，則足寒，足寒則脹也。夫一水不勝五火， 
故目 盲，是以衝風，泣下而不止。夫風之中目也，陽氣內守於精，是火氣燔目。故見風則 
泣下也。有以比之，夫火疾風生乃能雨，此之類也。 
《示從容論》曰∶二火不勝三水，是以脈亂而無常也。 
《寶命全角論》曰∶木得金而伐，火得水而滅，土得木而達，金得火而缺，水得土而絕 
，萬物盡然，不可勝竭。 
《至真要大論》帝曰∶願聞病機何如？岐伯曰∶諸風掉眩，皆屬於肝。諸寒收引，皆 
屬於腎。諸氣 郁，皆屬於肺。諸濕腫滿，皆屬於脾。諸熱瞀螈，皆屬於火。諸痛癢瘡 
，皆屬於心。諸厥固泄，皆屬於下。諸痿喘嘔，皆屬於上。諸禁鼓栗，如喪神守，皆屬於火 
。諸痙項強，皆屬於濕。諸逆衝上，皆屬於火。諸脹腹大，皆屬於熱。諸躁狂越，皆屬於火 
。諸暴強直，皆屬於風。諸病有聲，鼓之如鼓，皆屬於熱。諸病 腫，疼酸驚駭，皆屬 
於火。諸轉反戾，水液混濁，皆屬於熱。諸病水液，澄澈清冷，皆屬於寒。諸嘔吐酸，暴注 
下迫，皆屬於熱。故《大要》曰∶謹守病機，各司其屬，有者求之，無者求之，盛者責之， 
虛者責之，盛者瀉之，虛則補之。必先五勝，疏其血氣，令其調達，而致和平，此之謂也。 

<目錄>卷之十五性集·雜證謨\火證
<篇名>論君火相火之病
屬性：經曰∶君火以明，相火以位。此就火德辨陰陽，而悉其形氣之理也。蓋火本陽也，而陽 
之在上者，為陽中之陽，故曰君火。陽之在下者，為陰中之陽，故曰相火。此天地生成之道 
也。其在於人，則上為君火，故主於心。下為相火，故出於腎。主於心者，為神明之主，故 
曰君火以明。出於腎者，為發生之根，故曰相火以位。至其為病，則以明者，其化虛，故君 
火之氣，有晦有明。以位者，其化實，故相火之病，能焚能燎。何也？蓋化虛者，無形者也 
，故其或衰或王，惟見於神明，神惟貴足，衰則可畏也。化實者，有形者也。故其為熱為寒 
，必着於血氣，確有證據，方可言火也。此其一清一濁，有當辨者如此。然清濁雖二，而氣 
稟則一。故君火衰則相火亦敗，此以無形者虧及有形者也；相火熾則君火亦炎，此以有形者 
病及無形者也。夫生以神全，病惟形見，故火邪之為病，必根據於有位有形之相火。所謂邪火 
者，即所謂凡火也，即所謂燎原之火也。惟不得其正，所以為病。故別以邪火名之，而實非 
可以君相併言也。故在《內經》則又謂之畏火。正以此火有形，故可畏也。夫病以有形之火 
，須治以有形之物，故形而火盛者，可瀉以苦寒之物；形而火衰者，可助以甘溫之物。此以 
形治形，而治火之道，止於是矣。至若無形之火，則生生息息，窈窈冥冥，為先天之化，為 
後天之神，為死生之母，為玄牝之門。又豈於形跡之間可能摹擬者哉。故有形之火不可縱， 
無形之火不可殘。有能知火之邪正，而握其盈虛伸縮之權者，則神可全，病可卻，而生道在 
我矣，即吾有形，吾又何患。 

<目錄>卷之十五性集·雜證謨\火證
<篇名>論病機火證
屬性：觀《內經·至真要大論》所列病機。凡言火者五，言熱者四，似皆謂之火也。然諸病之 
見於諸篇者，復有此言熱而彼言寒，此言實而彼言虛者，豈果本經之自為矛盾耶？蓋諸篇所 
言，在專悉病情，故必詳必盡；在本篇所言，亦不過總言五運六氣之大約，原非確指為實火 
實熱也。故於篇末，復以有無虛實四字總結於後，此軒岐之明見萬世，正恐後人誤以火熱二 
字，悉認為真因，而曉示如此。此其火有虛實，熱有真假，從可知矣。余以劉河間《原病式 
》之謬，故於《類經》惟引《經》釋《經》，不敢杜撰一言，冀在解人之惑，以救將來之誤 
耳。前三卷中，別有詳辨，並《類經》詳註，俱當互閱求正。 

<目錄>卷之十五性集·雜證謨\火證
<篇名>論虛火（共三條）
屬性：凡虛火證，即假熱證也。余於首卷寒熱真假篇，已言之詳矣。然猶有未盡者，如虛火之 
病源有二，虛火之外證有四，何也？蓋一曰陰虛者能發熱，此以真陰虧損，水不制火也； 
二曰陽虛者亦能發熱，此以元陽敗竭，火不歸源也。此病源之二也。至若外證之四，則一曰 
陽戴於上，而見於頭面咽喉之間者，此其上雖熱而下則寒，所謂無根之火也；二曰陽浮於外 
，而發於皮膚肌肉之間者，此其外雖熱而內則寒，所謂格陽之火也；三曰陽陷於下，而見於 
便溺二陰之間者，此其下雖熱而中則寒，所謂失位之火也；四曰陽亢乘陰，而見於精血髓液 
之間者，此其金水敗而鉛汞干，所謂陰虛之火也，此外證之四也。然證雖有四，而本惟二， 
或在陰虛，或在陽虛，而盡之矣。第陰虛之火唯一，曰金水敗者，是也。陽虛之火有三，曰 
上中下者，是也。凡治此者，若以陰虛火盛，則治當壯水。壯水之法，只宜甘涼，不宜辛熱 
。若以陽虛發熱，則治宜益火。益火之法，只宜溫熱，大忌清涼。第溫熱之效速，每於一二 
劑間，便可奏功。甘涼之力緩，非多服不能見效也。然清涼之藥，終不宜多，多則必損脾胃 
。如不得已，則易以甘平，其庶幾耳。倘甘平未效，則惟有甘溫一法，斯堪實濟，尚可望其 
成功。否則，生氣之機，終非清涼所能致也。此義最微，不可不察。 
一、氣本屬陽，陽氣不足，則寒從中生。寒從中生，則陽無所存而浮散於外，是即虛火 
假熱之謂也。而假寒之證，其義亦然。是以虛火實火，亦總由中氣之有虛實耳。凡氣實於內 
而為寒者，有如嚴冬陽伏於下，而陰凝於上，故冰雪滿地而井泉溫暖也。氣虛於內而為熱者 
，有如盛夏陰盛於中，而陽浮於外，故炎暑逼人而淵源清冷也。天地間理原如此，故不可見 
熱即雲熱，見寒即雲寒，而務察其寒熱之本。 
一、火有虛實，故熱有假真，而察之之法，總當以中氣為之主，而外證無足憑也。故凡 
假熱之證，本中寒也；假寒之證，本內熱也。中寒者，原是陰證；內熱者，原是陽證。第以 
惑者不明，故妄以寒證為假熱，熱證為假寒。而不知內熱者當遠熱，內寒者當遠寒。內有可 
據，本皆真病，又何假之有？ 

<目錄>卷之十五性集·雜證謨\火證
<篇名>論五志之火
屬性：經曰∶天有四時五行，以生長收藏，以生寒暑燥濕風。人有五臟化五氣，以生喜怒思憂 
恐，是即所謂五志也。此五志之化由乎五臟，而五臟之化由乎五行。故在心為喜，心主火也 
；在肝為怒，肝主木也；在脾為思，脾主土也；在肺為憂，肺主金也；在腎為恐，腎主水也 
。此五志各有分屬，本不可以混言者也。且人有此生，即有此志，使無此志，生亦何為，是 
生之與志，本不能離，亦不可離。而人於食息之常，孰不以五志為生，亦孰不以五志為用， 
而未聞以五志之動皆為火也。第或以用志失宜，則未免有傷髒氣，故在《內經》則但言五臟 
之傷，各有所屬，五氣之傷，各有所病，亦未聞以五志之傷皆雲火也。而五火之說，乃始於 
劉河間，雲五志所傷皆熱也。丹溪述河間而衍之曰∶五志之動，各有火起。劉宗濃又述丹溪 
而衍之曰∶大怒則火起於肝，醉飽則火起於胃，房勞則火起於腎，悲哀動中則火起於肺，心 
為君主，自焚則死矣。自三子之說行，則似乎五行悉化而為火，理豈然乎！ 
余嘗察五志所傷之人，但見其憔悴日增，未見其俱為熱病也。即因志動火者，非曰必無 
，但傷氣者十之九，動火者十之一，又豈五志皆能動火乎！而矧以怒動肝氣者，最易傷脾， 
脾傷者，不可以言火也，醉飽能動胃火，胃強者固自無恙，脾弱而致病者，不可以言火也。 
房勞本動腎火，精去而陽亢者，可以火言，精去而氣亦去者，不可以言火也。外如五志之傷， 
則無非傷氣敗陽之證，尚可謂之火乎。無火治火，則無有不敗者矣。三卷中辨丹溪第二條下 
仍有一論，當互閱之。 

<目錄>卷之十五性集·雜證謨\火證
<篇名>論火證（共三條）
屬性：火為熱病，是固然矣。然火得其正，即為陽氣，此火之不可無，亦不可衰。衰則陽氣之 
虛也。火失其正，是以邪熱，此火之不可有，尤不可甚。甚則真陰傷敗也。然陽以元氣言。 
火以病氣言，故凡病在元氣者，不得以火論。何也？蓋人之元氣止於充足，焉得有餘？既非有 
余，則何以言火？所謂無形者其化虛，即此是也。惟病在形體者，乃可以察火證，蓋其不在 
氣即在血，所謂有形者其化實，即此是也。故凡火之為病，其在外者，必見於皮肉筋骨；其 
在內者，必見於臟腑九竅。若於形質之間，本無熱證可據，而曰此火也。此熱也，則總屬莫 
須有之妄談也。矧如火證悉具，而猶有虛實之殊，真假之異，其可不為詳辨乎。若果有火病 
，則火性急烈，誠可畏也。然實火止隨形質，余因謂之凡火，又謂之邪火。火之為病，病之 
標耳，洗之滌之，又何難哉。惟虛火之病，則本於元氣，元氣既虛，而再攻其火，非梃即刃 
矣。是以諸病之殺人，而尤惟火病為最者，正以凡火未必殺人，而以虛作實，則無不殺之矣 
，不忍見也。 
一、凡五臟之火，肺熱則鼻干，甚則鼻涕出。肝熱則目眵濃。心熱則言笑多。脾熱則善 
飢善渴。腎熱則小水熱痛。凡此之類，宜從清也。諸所不盡，詳一卷寒熱篇。 
一、凡察火證，必須察其虛實。雖其元氣本虛，然必虛中挾實者，乃為易治。何以見之 
？如或大便乾結，或善飢多食，或神氣精明，或聲音強壯，而脈見有力，此皆虛中有實也， 
俱可隨證清解之。若或內外俱熱，而反見溏泄，或飲食少進，或聲微氣短，諸虛皆見，而反 
不利溫補者。此其胃氣已敗，生意已窮，非吉兆也。 

<目錄>卷之十五性集·雜證謨\火證
<篇名>論治火（共五條）
屬性：治實火諸法∶凡微熱之氣，惟涼以和之，宜徙薪飲、四陰煎、二陰煎，或加減一陰煎、 
黃芩芍藥湯、黃芩清肺飲之類，酌宜用之。大熱之氣，必寒以除之，宜抽薪飲、白虎湯、太 
清飲、黃連解毒湯、玉泉散、三補丸之類主之。火甚而兼脹滿閉結實熱者，宜涼膈散、八正 
散、三黃丸、大金花丸之類主之。凡火盛虛煩乾渴，或有熱毒難解者，宜用綠豆飲，或悉尼 
漿，間藥朝夕飲之。退火解毒最速，且無所傷，誠妙法也。 
一、鬱熱之火，宜散而解之。如外邪郁伏為熱者，宜正柴胡飲、小柴胡飲，或昇陽散火 
湯之類主之。若鬱熱在經而為癰疽、為瘡疹者，宜連翹歸尾煎，或芍藥蒺藜煎，或當歸蒺藜 
煎之類主之，或於本門求法治之。此皆火郁發之之謂也。 
一、虛火之與假熱，其氣皆虛，本或相類，然陰陽偏勝亦有不同。如陰虛生熱者，此水 
不足以濟火也，治當補陰，其火乃息，宜一陰煎、左歸飲、左歸丸、六味地黃丸之類主之。 
此所謂壯水之主也。如寒極生熱，而火不歸原，即陰盛隔陽，假熱證也。治宜溫補血氣，其 
熱自退。宜理陰煎、右歸飲、理中湯、大補元煎、六味回陽飲之類主之。此所謂益火之源也 
。又曰溫能除大熱也。凡假熱之證，以腎陰大虛，則陽無所附而浮散於外，故反多外熱，此 
內真寒外假熱也。若非峻補真陰，何以復其元氣，元氣不復，則必由散而盡矣。但外熱既甚 
，多見口瘡舌裂，喉乾咽痛，煩渴喜冷等證，而辛熱溫補之劑，難以入口，故薛立齋治韓州 
同之勞熱，以加減八味丸料一斤，內肉桂一兩，煎五六碗，用水浸冰冷與服，此法最善。余 
因效之，嘗以崔氏八味丸料，或右歸飲，用治陰虛假熱，傷寒及勞熱煩渴等證，服後頓退而 
虛寒悉見，乃進溫補，無不愈者。此真神妙法也。 
一、實火宜瀉，虛火宜補，固其法也。然虛中有實者，治宜以補為主，而不得不兼乎清 
，如加減一陰煎、保陰煎、天王補心丹、丹溪補陰丸之類是也。若實中有虛者，治宜以清為 
主，而酌兼乎補，如清化飲、徙薪飲、大補陰丸之類是也。凡此虛中之實，實中之虛，本無 
限則，故不得謂熱者必無虛，虛者必無熱。但微虛者宜從微補，微熱者宜從微清。若熱倍於 
虛，而清之不及，漸增無害也。若虛倍於熱，而清之太過，則伐及元陽矣。凡治火者，不可 
不知此義。 
一、瀉火諸藥∶黃連、梔子瀉心肝大腸之火。山梔仁降火從小便出，其性能屈下行。石 
膏瀉腸胃之火，陽明經有實熱者，非此不可。黃芩清脾肺大腸之火。黃柏瀉肝腎諸經之火。 
知母清肺胃肝腎之火。地骨皮退陰中之火，善除骨蒸夜熱。生地、麥冬清肝肺，涼血中之火 
。天門冬瀉肺與大腸之火。桑白皮、川貝母、土貝母解上焦肺胃之火。柴胡、干葛解肝脾諸 
經之鬱火。龍膽草瀉肝腎膀胱之火。槐花清肝腎大腸之火，能解諸毒。芍藥、石斛清脾胃之 
火。滑石利小腸膀胱之火。天花粉清痰止渴，解上焦之火。連翹瀉諸經之浮火。玄參清上焦 
之浮火。山豆根解咽喉之火。膽星開心脾胃脘之痰火。青黛、蘆薈、胡黃連瀉五臟之疳熱郁 
火。苦參瀉疳蝕之火。木通下行，瀉小腸之火。澤瀉、車前子利癃閉之火。人中白清肝脾腎 
之陰火。童便降陰中血分之浮火。大黃、朴硝瀉陽明諸經實熱之火。人參、黃 、白朮、甘 
草除氣虛氣脫陽分散失之火。熟地黃、當歸、枸杞、山茱萸滋心腎不交陰分無根之火。附子 
、乾薑、肉桂救元陽失位陰盛格陽之火。凡此治火之法，已若盡之，然亦不過言其筌蹄耳， 
而神而通之，原不可以筆楮盡也。 

<目錄>卷之十五性集·雜證謨\火證
<篇名>述古
屬性：啟玄子曰∶病之微小者，猶人火也，遇草而 ，遇木而燔，可以濕伏，可以水折， 
故逆其性氣以折之攻之。病之大甚者，猶龍火也，得濕而焰，得水而燔，不知其性，以水濕 
折之，適足以光焰詣天，物窮方止；識其性者，反常之理，以火逐之，則燔灼自消，焰火撲 
滅矣。 

<目錄>卷之十五性集·雜證謨\火證
<篇名>火證論列方
屬性：白虎湯（寒二） 抽薪飲（新寒三） 徙薪飲（新寒四） 玉泉散（新寒十五） 涼膈散（攻十 
九） 清化飲（新因十三） 三補丸（寒一六二） 三黃丸（攻六八） 八正散（寒百十五） 綠豆 
飲（新寒十四） 悉尼漿（新寒十六） 太清飲（新寒十三） 一陰煎（新補八） 保陰煎（新寒一） 
理中湯（熱一） 理陰煎（新熱三） 左歸飲（新補二） 左歸丸（新補四） 右歸飲（新補三） 
大金花丸（攻五五） 大補元煎（新補一） 小柴胡湯（散十九） 正柴胡飲（新散六） 大補陰丸 
（寒一五七） 六味地黃丸（補百二十） 加減八味丸（外三八） 六味回陽飲（新熱二） 昇陽散 
火湯（散四一） 天王補心丹（補百八） 丹溪補陰丸（寒百六十） 黃連解毒湯（寒一） 連翹歸 
尾煎（新因三二） 芍藥蒺藜煎（新因三五） 當歸蒺藜煎（新因三四） 

<目錄>卷之十五性集·雜證謨\火證
<篇名>論外備用方
屬性：凡寒陣所列古方新方俱可酌用。 
神芎丸（攻七二） 清涼飲子（因百三） 

<目錄>卷之十六理集·雜證謨\虛損
<篇名>經義
屬性：《上古天真論》曰∶今時之人，以酒為漿，以妄為常，醉以入房，以欲竭其精，以耗散 
其真，不知持滿，不時御神，務快其心，逆於生樂，起居無節，故半百而衰也。 
《陰陽應象大論》曰∶年四十而陰氣自半也，起居衰矣。 
《宣明五氣篇》曰∶久視傷血，久臥傷氣，久坐傷肉，久立傷骨，久行傷筋。 
《評熱病論》曰∶邪之所湊，其氣必虛。陰虛者，陽必湊之。 
《本神篇》曰∶五臟主藏精者也，不可傷，傷則失守而陰虛，陰虛則無氣，無氣則死矣 
。 
《通評虛實論》曰∶邪氣盛則實，精氣奪則虛。 
《經脈別論》曰∶勇者氣行則已，怯者則着而為病。 
《口問篇》曰∶邪之所在，皆為不足。故上氣不足，腦為之不滿，耳為之苦鳴，頭為之 
苦傾，目為之眩。中氣不足，溲便為之變，腸為之苦鳴。下氣不足，則乃為痿厥心 。 
《逆調論》曰∶營氣虛則不仁，衛氣虛則不用，營衛俱虛，則不仁且不用，肉如故也， 
人身與志不相有，曰死。 
《玉機真藏論》曰∶五虛死，五實死。帝曰∶願聞五虛五實。岐伯曰∶脈盛，皮熱，腹 
脹，前後不通，悶瞀，此謂五實。脈細，皮寒，氣少，泄利前後，飲食不入，此謂五虛。帝 
曰∶其時有生者，何也？曰∶漿粥入胃，泄注止，則虛者活；身汗得後利，則實者活。此其 
候也。 
《脈要精微論》曰∶得守者生，失守者死。得強者生，失強者死。言而微，終日乃復言 
者，此奪氣也。 
《海論》曰∶氣海有餘者，氣滿胸中， 息面赤；氣海不足，則氣少不足以言。血 
海有餘，則常想其身大，怫然不知其所病；血海不足，亦常想其身小，狹然不知其所病。水 
谷之海有餘，則腹滿；水谷之海不足，則飢不受穀食。髓海有餘，則輕勁多力，自過其度； 
髓海不足，則腦轉耳鳴，脛酸眩冒，目無所見，懈怠安臥。 
《衛氣篇》曰∶下虛則厥，上虛則眩。 
《本輸篇》曰∶三焦者，並太陽之正，入絡膀胱，約下焦，實則癃閉，虛則遺溺。 
《五癃津液別篇》曰；陰陽不和，則使液溢而下流於陰，髓液皆減而下，下過度則虛， 
虛故腰背痛而脛酸。 
《調經論》曰∶心藏神，神有餘則笑不休，神不足則悲。肺藏氣，氣有餘則喘咳上氣， 
不足則息利少氣。肝藏血，血有餘則怒，不足則恐。脾藏肉，形有餘則腹脹，涇瘦不利，不 
足則四肢不用。腎藏志，志有餘則腹脹飧泄，不足則厥。 
《脈解篇》曰∶內奪而厥，則為喑俳，此腎虛也。 
《決氣篇》曰∶精脫者耳聾。氣脫者目不明。津脫者，腠理開，汗大泄。液脫者，骨屬 
屈伸不利，色夭，腦髓消，脛酸，耳數鳴。血脫者，色白，夭然不澤。其脈空虛，此其 
候也。 
《奇病論》曰∶身熱如炭，頸膺如格，人迎躁盛，喘息氣逆，此有餘也。有癃者，一日 
數十溲，此不足也。太陰脈細微如發者，此不足也。今外得五有餘，內得二不足，此其身不 
表不里，亦正死明矣。 
《五禁篇》帝曰∶何謂五奪？岐伯曰∶形肉已奪，是一奪也；大奪血之後，是二奪也 
；大汗出之後，是三奪也；大泄之後，是四奪也；新產及大血之後，是五奪也。此皆不可寫 
。 
《藏氣法時論》曰∶肝虛則目KT KT 無所見，耳無所聞，善恐懼如人將捕之。心虛則胸腹 
大，脅下與腰相引而痛。脾虛則腹滿腸鳴，飧泄，食不化。肺虛則少氣不能報息，耳聾嗌干 
。腎虛則胸中痛，大腹小腹痛，清厥，意不樂。 
《調經論》曰∶氣之所並為血虛，血之所並為氣虛。有者為實，無者為虛。故氣並則無 
血，血並則無氣。今血與氣相失，故為虛焉。血之與氣並走於上，則為大厥，厥則暴死。氣 
復反則生，不反則死。帝曰∶陰之生實奈何？岐伯曰∶喜怒不節，則陰氣上逆，上逆則下虛 
，下虛則陽氣走之，故曰實矣。帝曰∶陰之生虛奈何？曰∶喜則氣下，悲則氣消，消則脈虛 
空，因寒飲食，寒氣熏滿，則血泣氣去，故曰虛矣。陽虛則外寒，陰虛則內熱。 
《刺志論》曰∶氣實形實，氣虛形虛，此其常也，反此者病。谷盛氣盛，谷虛氣虛，此 
其常也，反此者病。脈實血實，脈虛血虛，此其常也，反此者病。氣虛身熱，此謂反也。谷 
入多而氣少，此謂反也。谷不入而氣多，此謂反也。脈盛血少，此謂反也。脈少血多，此謂 
反也。夫實者，氣入也，虛者，氣出也。氣實者，熱也，氣虛者，寒也。 
《根結篇》曰∶形氣不足，病氣有餘，是邪勝也，急瀉之。形氣有餘，病氣不足，急補 
之。形氣不足，病氣不足，此陰陽俱不足也，不可刺之，刺之則重不足；重不足則陰陽俱竭 
，血氣皆盡，五臟空虛，筋骨髓枯，老者絕滅，壯者不復矣。形氣有餘，病氣有餘，此謂陰 
陽俱有餘也，急瀉其邪，調其虛實。故曰∶有餘者瀉之，不足者補之，此之謂也。 
《本神篇》曰∶故智者之養生也，必順四時而適寒暑，和喜怒而安居處，節陰陽而調剛 
柔，如是則僻邪不至，長生久視。 

<目錄>卷之十六理集·雜證謨\虛損
<篇名>論虛損病源（共十一條）
屬性：凡勞傷虛損，五臟各有所主，而惟心臟最多，且心為君主之官，一身生氣所系，最不可 
傷，而人多忽而不知也，何也？夫五臟之神皆稟於心，故憂生於心，肺必應之，憂之不已， 
而戚戚幽幽，則陽氣日索，營衛日消，勞傷及肺，弗亡弗已。如經曰∶嘗貴後賤，雖不中邪 
，病從內生，名曰脫營。嘗富後貧，名曰失精。五氣留連，病有所並，暴樂暴苦，始樂後苦 
，皆傷精氣，精氣竭絕，形體毀沮。故貴脫勢，雖不中邪，精神內傷，身必敗亡之類，無非 
慮竭將來，追窮已往，而二陽並傷。第其潛消暗爍於冥冥之中，人所不覺，而不知五臟之傷 
，惟心為本，凡值此者，速宜舒情知命，力挽先天。要知人生在世，喜一日則得一日，憂一 
日則失一日，但使靈明常醒，尚何塵魔敢犯哉！及其既病，而用參、 、歸、術、益氣湯之 
類，亦不過後天之末着耳，知者當知所先也。 
一、喜因欲遂而發，若乎無傷，而經曰∶喜傷心。又曰∶暴喜傷陽。又曰∶喜樂者，神 
憚散而不藏。又曰∶肺喜樂無極則傷魄，魄傷則狂，狂者意不存人，皮革焦，毛悴色夭，死 
於夏。蓋心藏神，肺藏氣，二陽髒也。故暴喜過甚則傷陽，而神氣因以耗散。或縱喜無節， 
則淫蕩流亡，以致精神疲竭，不可救藥。或偶爾得志，則氣盈載滿，每多驕恣傲慢，自取敗 
亡，而莫知其然者多矣。然則喜為人所忽，而猶有不可忽者如此。 
一、思本乎心。經曰∶心怵惕思慮則傷神，神傷則恐懼自失，破 脫肉，毛悴色夭 
，死於冬。此傷心則然也。然思生於心，脾必應之，故思之不已，則勞傷在脾。經曰∶思傷 
脾。又曰∶思則心有所存，神有所歸，正氣留而不行，故氣結矣。凡此為病，脾氣結則為噎 
膈，為嘔吐，而飲食不能運，食不運則血氣日消，肌肉日削，精神日減，四肢不為用，而生 
脹滿泄瀉等證，此傷心脾之陽也。夫人孰無思？而苦思難釋，則勞傷至此，此養生者所當戒 
也。然思本傷脾，而憂亦傷脾。經曰∶脾愁憂而不解則傷意，意傷則 亂，四肢不舉， 
毛悴色夭，死於春。蓋人之憂思，本多兼用，而心脾肺所以並傷，故致損上焦陽氣。而二陽 
之病發自心脾，以漸成虛勞之證者，斷由乎此。 
一、淫慾邪思又與憂思不同，而損惟在腎。蓋心耽慾念，腎必應之，凡君火動於上，則 
相火應於下。夫相火者，水中之火也，靜而守位則為陽氣，熾而無制則為龍雷，而涸澤燎原 
，無所不至。故其在腎，則為遺淋帶濁，而水液漸以乾枯。炎上入肝，則逼血妄行，而為吐 
為衄，或為營虛筋骨疼痛。又上入脾，則脾陰受傷，或為發熱，而飲食悉化痰涎。再上至肺 
，則皮毛無以扃固，而亡陽喘嗽，甚至喑啞聲嘶。是皆無根虛火，陽不守舍，而光焰詣天， 
自下而上，由腎而肺，本源漸槁，上實下虛，是誠剝極之象也。凡師尼室女，失偶之輩，雖 
非房室之勞，而私情繫戀，思想無窮，或對面千里，所願不得，則慾火搖心，真陰日削，遂 
致虛損不救。凡五勞之中，莫此為甚，苟知重命，慎毋蹈之。 
一、七情傷腎，恐亦居多。蓋恐畏在心，腎則受之，故經曰∶恐傷腎。又曰∶恐則精卻 
。又曰∶恐懼而不解則傷精，精傷則骨酸痿厥，精時自下。余嘗診一在官少年，因恐而致 
病，病稍愈而陽痿，及其病復，終不可療。又嘗見猝恐者，必陰縮或遺尿，是皆傷腎之徵也 
。然恐固傷腎，而怒亦傷腎。經曰∶腎盛怒而不止則傷志，志傷則喜忘其前言，腰背不可以 
俯仰屈伸，毛悴色夭，死於季夏。是知盛怒不惟傷肝，而腎亦受其害也。 
一、怒生於心，肝必應之，怒不知節，則勞傷在肝。經曰∶怒傷肝。又曰∶怒則氣逆， 
甚則嘔血及飧泄，故氣上矣。蓋肝為陰中之陽髒，故肝之為病，有在陰者，有在陽者。如火 
因怒動而逼血妄行，以致氣逆於上，而脹痛、喘急者，此傷其陰者也。又或氣以怒傷，而木 
郁無伸，以致侵脾氣陷，而為嘔為脹，為泄為痛，為食飲不行者，此傷其陽者也。然隨怒隨 
消者，未必致病，髒氣堅固者，未必致病，惟先天稟弱，而三陰易損者，使不知節，則東方 
之實，多致西方之敗也。然怒本傷肝，而悲哀亦最易傷肝。經曰∶肝悲哀動中則傷魂，魂傷 
則狂妄不精，不精則不正，當人陰縮而攣筋，兩脅骨不舉，毛悴色夭，死於秋。蓋怒盛傷肝 
，肝氣實也；悲哀傷肝，肝氣虛也。但實不終實，而虛則終虛耳，虛而罔顧，則必至勞損 
。而治當察其邪正也。 
一、驚氣本以入心，而實通於肝膽。經曰∶驚則心無所根據，神無所歸，慮無所定，故氣 
亂矣。又曰∶東方色青，入通於肝，其病發驚駭。此所以驚能動心，而尤能傷及肝膽。心為 
君主，固不可傷，而膽以中正之官，實少陽生氣所居，故十一髒陽剛之氣皆取決於膽，若或 
損之，則諸髒生氣，因皆消索致敗，其危立見。嘗見微驚致病者，惟養心安神，神復則病自 
卻。若驚畏日積，或一時大驚損膽，或致膽汁泄而通身發黃，默默無言者，皆不可救。（膽 
黃證，論詳黃膽門） 
一、色慾過度者，多成勞損。蓋人自有生以後，惟賴後天精氣以為立命之本，故精強神 
亦強，神強必多壽；精虛氣亦虛，氣虛必多夭。其有先天所稟原不甚濃者，但知自珍，而培 
以後天，則無不獲壽。設稟賦本薄，而且恣情縱慾，再伐後天，則必成虛損，此而傷生，咎 
將誰委？又有年將未冠，壬水方生，保養萌芽，正在此日，而無知孺子，遽搖女精。余見苞 
萼未成而蜉蝣旦暮者多矣，良可悲也。此其責水在孺子，而在父師，使不先有明誨，俾知保 
生之道，則彼以童心，豈識利害？而徒臨期懇禱，號呼悲戚，將何濟於事哉。 
一、勞倦罔顧者，多成勞損。夫勞之於人，孰能免之，如奔走食力之夫，終日營營，而 
未聞其勞者，豈非勞乎？但勞有不同耳。蓋貧賤之勞，作息有度，無關榮辱，習以為常，何 
病之有？惟安閒柔脆之輩，而苦竭心力，斯為害矣。故或勞於名利，而不知寒暑之傷形；或 
勞於色慾，而不知旦暮之疲睏；或勞於遊蕩，而忍飢竭力於呼盧馳驟之場；或勞於疾病，而 
剝削傷殘於無術庸醫之手，或為詩書困厄，每緣螢雪成災；或以好勇逞強，遂致絕筋乏力。 
總之，不知自量，而務從勉強，則一應妄作妄為，皆能致損。凡勞倦之傷，雖曰在脾，而若 
此諸勞不同，則凡傷筋傷骨，傷氣傷血，傷精傷神，傷皮毛肌肉，則實兼之五臟矣。嗚呼！ 
嗜欲迷人，其害至此。此其故，則在但知有彼，而忘其有我耳。廣成子曰∶無勞女形，無搖 
女精，乃可以長生。若此二言者，人因其簡，故多易之，而不知養生之道，於此八字而盡之 
矣，顧可以忽之也耶！ 
一、少年縱酒者多成勞損。夫酒本狂藥，大損真陰，惟少飲之未必無益，多飲之難免無 
傷，而耽飲之，則受其害者十之八九矣。且凡人之稟賦，髒有陰陽，而酒之性質，亦有陰陽 
。蓋酒成於釀，其性則熱，汁化於水，其質則寒。若以陰虛者縱飲之，則質不足以滋陰，而 
性偏動火，故熱者愈熱，而病為吐血、衄血、便血、尿血、喘嗽、躁煩、狂悖等證，此酒性 
傷陰而然也。若陽虛者縱飲之，則性不足以扶陽，而質留為水，故寒者愈寒，而病為臌脹、 
泄瀉、腹痛、吞酸、少食、亡陽、暴脫等證，此酒質傷陽而然也。故縱酒者，既能傷陰，尤 
能傷陽，害有如此，人果知否？矧酒能亂性，每致因酒妄為，則凡傷精竭力，動氣失機，及 
遇病不勝等事，無所不至，而陰受其損，多罔覺也。夫縱酒之時，固不慮其害之若此，及病 
至沉危，猶不知為酒困之若此。故余詳明於此，以為縱酒者之先覺雲。（泄瀉、腫脹二門俱 
有酒論。） 
一、疾病誤治及失於調理者，病後多成虛損。蓋病有虛實，治有補瀉，必補瀉得宜，斯 
為上工。余見世俗之醫，固不知神理為何物，而且並邪正緩急，俱不知之，故每致伐人元氣 
，敗人生機。而隨藥隨斃者，已無從訴，其有幸而得免，而受其殘剝，以致病後多成虛損而 
不能復振者，此何以故也？故凡醫有未明，萬毋輕率，是誠仁人積德之一端也。至若失於調 
治，致不能起，則俗雲∶小孔不補，大孔叫冤，苦亦自作之而自受之耳，又何尤焉。 

<目錄>卷之十六理集·雜證謨\虛損
<篇名>論證（共四條）
屬性：凡虛損之由，具道如前，無非酒色、勞倦、七情、飲食所致。故或先傷其氣，氣傷必及 
於精；或先傷其精，精傷必及於氣。但精氣在人，無非謂之陰分。蓋陰為天一之根，形質之 
祖，故凡損在形質者，總曰陰虛，此大目也。若分而言之，則有陰中之陰虛者，其病為發熱 
躁煩，頭紅面赤，唇乾舌燥，咽痛口瘡，吐血衄血，便血尿血，大便燥結，小水痛澀等證； 
有陰中之陽虛者，其病為怯寒憔悴，氣短神疲，頭運目眩，嘔惡食少，腹痛飧泄，二便不禁 
等證，甚至咳嗽吐痰，遺精盜汗，氣喘聲喑，筋骨疼痛，心神恍惚，肌肉盡削，夢與鬼交， 
婦人月閉等證，則無論陰陽，凡病至極，皆所必至，總由真陰之敗耳。 
然真陰所居，惟腎為主。蓋腎為精血之海，而人之生氣，即同天地之陽氣，無非自下而 
上，所以腎為五臟之本。故腎水虧，則肝失所滋而血燥生；腎水虧，則水不歸源而脾痰起； 
腎水虧，則心腎不交而神色敗；腎水虧，則盜傷肺氣而喘嗽頻；腎水虧，則孤陽無主而虛火 
熾。凡勞傷等證，使非傷入根本，何以危篤至此？故凡病甚於上者，必其竭甚於下也。余故 
曰∶虛邪之至，害必歸陰；五臟之傷，窮必及腎，窮而至此，吾末如之何也矣。夫所貴乎君 
子者，亦貴其知微而已。 
一、凡損傷元氣者，本皆虛證，而古方以虛損勞瘵各分門類，則病若有異，亦所宜辨。 
蓋虛損之謂，或有發見於一證，或有困憊於臨時，凡在經在髒，但傷元氣，則無非虛損病也 
。至若勞瘵之有不同者，則或以骨蒸，或以干嗽，甚至吐血吐痰，營衛俱敗， 羸日甚，此 
其積漸有日，本末俱竭而然。但虛損之虛，有在陰分，有在陽分，然病在未深，多宜溫補； 
若勞瘵之虛，深在陰中之陰分，多有不宜溫補者。然凡治虛證，宜溫補者，病多易治，不宜 
溫補者，病多難治。此虛勞若乎有異，而不知勞瘵之損，即損之深而虛之甚者耳。凡虛損不 
愈，則日甚成勞矣，有不可不慎也。 
一、虛損兩顴紅赤或唇紅者，陰虛於下，逼陽於上也。仲景曰∶其面戴陽者，下虛故也 
。虛而多渴者，腎水不足，引水自救也。喑唾聲不出者，由腎氣之竭。蓋聲出於喉，而根於 
腎。經曰∶內奪而厥，則為喑俳，此腎虛也。虛而喘急者，陰虛肺格，氣無所歸也。喉乾咽 
痛者，真水下虧，虛火上浮也。不眠恍惚者，血不養心，神不能藏也。時多煩躁者，陽中無 
陰，柔不濟剛也。易生嗔怒，或筋急酸痛者，水虧木燥，肝失所資也。飲食不甘，肌肉 
漸削者，脾元失守，化機日敗也。心下跳動，怔忡不寧者，氣不歸精也。經曰∶胃之大絡， 
名曰虛里，出於左乳下，其動應衣，宗氣泄也。盜汗不止者，有火則陰不能守，無火則陽不 
能固也。虛而多痰，或如清水，或多白沫者，此水泛為痰，脾虛不能制水也。骨痛如折者， 
腎主骨，真陰敗竭也。腰脅痛者，肝腎虛也。膝以下冷者，命門衰絕，火不歸源也。小水黃 
澀淋瀝者，真陰虧竭，氣不化水也。足心如烙者，虛火爍陰，湧泉涸竭也。 
一、凡陽虛之人，因氣虛也。陽氣既虛，即不能嚏。仲景曰∶欲嚏不能，此人肚中寒。 
故凡以陽虛之證，而忽見嚏者，便有回生之兆。 

<目錄>卷之十六理集·雜證謨\虛損
<篇名>論脈（共三條）
屬性：虛損之脈，凡甚急、甚數、甚細、甚弱、甚澀、甚滑、甚短、甚長、甚浮、甚沉、甚弦 
、甚緊、甚洪、甚實者，皆勞傷之脈。然無論浮沉大小，但漸緩則漸有生意。若弦甚者病必 
甚，數甚者病必危，若以弦細而再加緊數，則百無一生矣。 
《要略》曰∶脈芤者為血虛，沉遲而小者為脫氣。大而無力為陽虛，數而無力為陰虛。 
脈大而芤者為脫血。平人脈大為勞。虛極亦為勞。脈微細者盜汗。寸弱而軟為上虛。尺弱軟 
澀為下虛。尺軟滑疾為血虛。兩關沉細為胃虛。 
《脈經》曰∶脈來軟者為虛，緩者為虛。微弱者為虛。弦者為中虛。細而弱小者，氣血 
俱虛。 

<目錄>卷之十六理集·雜證謨\虛損
<篇名>辨爪
屬性：凡勞損之病，本屬陰虛，陰虛必血少。而指爪為精血之餘，故凡於診候之際，但見其指 
爪干黃，覺有枯槁之色，則其髮膚營氣，具在吾目中矣。此於脈色之外，便可知其有虛損之 
候，而損之微甚，亦可因之以辨也。 

<目錄>卷之十六理集·雜證謨\虛損
<篇名>論治（共七條）
屬性：病之虛損，變態不同。因有五勞七傷，證有營衛臟腑，然總之則人賴以生者，惟此精氣 
，而病為虛損者，亦惟此精氣。氣虛者，即陽虛也；精虛者，即陰虛也。凡病有火盛水虧， 
而見營衛燥津液枯者，即陰虛之證也；有水盛火虧，而見臟腑寒脾腎敗者，即陽虛之證也。 
此惟陰陽偏困所以致然。凡治此者，但當培其不足，不可伐其有餘。夫既緣虛損，而再去所 
余，則兩敗俱傷矣，豈不殆哉！惟是陰陽之辨，猶有不易，謂其陰陽之中，復有陰陽，其有 
似陽非陽，似陰非陰者，使非確有真見，最易惑人，此不可不詳察也。且復有陰陽俱虛者， 
則陽為有生之本，而所重者，又單在陽氣耳。知乎此，則虛損之治，如指諸掌矣。 
一、陽虛者多寒，非謂外來之寒，但陽氣不足，則寒生於中也，若待既寒，則陽已敗矣 
。而不知病見虛弱，而別無熱證者，便是陽虛之候，即當溫補元氣，使陽氣漸回，則真元自 
復矣。蓋陽虛之候，多得之愁憂思慮以傷神，或勞役不節以傷力，或色慾過度而氣隨精去， 
或素稟元陽不足而寒涼致傷等，病皆陽氣受損之所由也。欲補陽氣，惟辛甘溫燥之劑為宜， 
萬勿兼清涼寒滑之品，以殘此發生之氣，如生地、芍藥、天麥門冬、沙參之屬，皆非所宜， 
而石斛、玄參、知、柏、芩、連、龜膠之類，則又切不可用。若氣血俱虛者，宜大補元煎， 
或八珍湯，或十全大補湯。五臟俱虛，宜平補者，五福飲。命門陰分不足者，左歸飲、左歸 
丸。命門陽分不足者，右歸飲、右歸丸。氣分虛寒者，六氣煎。脾腎陰分虛寒，諸變不一者 
，理陰煎。三焦陽氣大虛者，六味回陽飲。氣虛脾寒者，一氣丹。胃氣虛寒者，溫胃飲、理 
中湯。血虛寒滯者，五物煎。 
一、陰虛者多熱，以水不濟火而陰虛生熱也。此病多得於酒色嗜欲，或憤怒邪思，流蕩 
狂勞，以動五臟之火，而先天元陰不足者，尤多此病。凡患虛損而多熱多燥，不宜熱食者， 
便是陰虛之候。欲滋其陰，惟宜甘涼醇靜之物。凡陰中有火者，大忌辛溫，如乾薑、桂、附 
、破故紙、白朮、蒼朮、半夏之屬，皆不可輕用；即如人參、黃 、枸杞、當歸、杜仲之類 
，是皆陰中有陽，亦當酌宜而用之，蓋恐陽旺則陰愈消，熱增則水益涸耳。然陰虛者，因其 
水虧，而水虧者，又忌寒涼，蓋苦劣之流，斷非資補之物。其有火盛之甚，不得不從清涼者 
，亦當兼壯水之劑，相機間用，而可止即止，以防其敗，斯得滋補之大法。諸治如下∶ 
一、虛損夜熱，或午後發熱，或喜冷便實者，此皆陰虛生熱，水不制火也，宜加減一陰 
煎。若火在心腎，而驚悸失志者，宜二陰煎。若外熱不已，而內不甚熱，則但宜補陰，不可 
清火，宜一陰煎，或六味地黃湯。其有元氣不足，而虛熱不已者，必用大補元煎，庶乎久之 
自愈。寒熱門論治尤詳，所當參閱。 
一、虛損咳嗽，雖五臟皆有所病，然專主則在肺腎。蓋肺為金髒，金之所畏者，火也， 
金之化邪者，燥也，燥則必癢，癢則必嗽，正以腎水不能制火，所以克金，陰精不能化氣， 
所以病燥，故為咳嗽、喘促、咽痛、喉瘡、聲啞等證。凡治此者，只宜甘涼至靜之劑，滋養 
金水，使肺腎相生，不受火制，則真陰漸復，而嗽可漸愈。火盛者，宜四陰煎加減主之。火 
微者，宜一陰煎，六味地黃湯，或左歸飲。兼受風寒而嗽者，宜金水六君煎。貝母丸治嗽最 
佳。 
一、虛損吐血者，傷其陰也，故或吐或衄，所不能免，但當察其有火無火，及火之微甚 
而治之。凡火之盛者，以火載血上，而脈證之間自有熱證可辨。急則治標，此不得不暫用芩 
、連、梔、柏、竹葉、童便之屬，或單以抽薪飲、徙薪飲之類主之。若陰虛而兼微火者，宜 
保陰煎，或清化飲，或加減一陰煎主之。血止即當養血，不宜過用寒涼也。若無實火而全屬 
傷陰，則陰虛水虧，血由傷動而為吐為衄者，此宜甘純養陰之品，以靜制動，以和治傷，使 
陰氣安靜得養，則血自歸經。宜一陰煎，六味地黃湯，或小營煎之類主之。若陰虛連肺而兼 
嗽兼血者，宜四陰煎加減主之。若因勞役，別無火證，心脾腎三陰受傷而動血者，宜五陰煎 
、五福飲、六味地黃丸之類主之。若陰虛於下，格陽於上，六脈無根而大吐大衄者，此火不 
歸源，真陽失守而然，宜右歸飲加減主之，或八味地黃湯亦可。此惟思慮勞倦過傷者，多有 
此證。若因勞倦而素易嘔瀉，多有脾不攝血，而為吐血下血者，宜六味回陽飲大加白朮主之 
，萬不可用涼藥。若大吐大衄，而六脈細脫，手足厥冷，危在傾刻，而血猶不止者，速宜用 
鎮陰煎，其血自止。若血脫至甚，氣亦隨之，因至厥逆昏憒者，速當益氣以固生機，宜六味 
回陽飲，或四味四陽飲主之，若再用寒涼即死。總之，失血吐血，必其陰分大傷，使非加意 
元氣，培養真陰，而或專用寒涼，則其陰氣愈損，血雖得止，而病必日敗矣。 
一、虛損傷陰，本由五臟，雖五臟各有所主，然五臟證治，有可分者，有不可分者。如 
諸氣之損，其治在肺；神明之損，其治在心；飲食肌肉之損，其治在脾；諸血筋膜之損，其 
治在肝；精髓之損，其治在腎，此其可分者也。然氣主於肺，而化於精；神主於心，而化於 
氣；肌肉主於脾，而土生於火；諸血藏於肝，而血化於脾胃；精髓主於腎，而受之於五臟， 
此其不可分者也。及乎既甚，則標本相傳，連及臟腑，此又方之不可執言也。故凡補虛之法 
，但當明其陰陽升降，寒熱溫涼之性，精中有氣，氣中有精之因。且凡上焦陽氣不足者，必 
下陷於腎也，當取之至陰之下。下焦真陰不足者，多飛越於上也，可不引之歸源乎？所以治 
必求本，方為盡善。然余用補之法，則悉在新方八略、八陣中，惟細察之可得其概。其有諸 
證未備者，如遺精、夢泄、聲啞、盜汗，及婦人血枯經斷等證，但於各門求之，則無不俱有 
照應。 

<目錄>卷之十六理集·雜證謨\虛損
<篇名>辨似損非損
屬性：凡似損非損之證，惟外感寒邪者乃有之。蓋以外邪初感，不為解散而誤作內傷，或用清 
涼，或用消導，以致寒邪郁伏，久留不散，而為寒熱往來，或為潮熱咳嗽，其證則全似勞損 
。若用治損之法以治此證，則滋陰等劑愈以留邪，熱蒸既久，非損成損矣，余嘗治癒數人， 
皆其證也。欲辨此者，但當詳察表里，而審其致病之由。蓋虛損之證，必有所因，而外感之 
邪，其來則驟。若或身有疼痛，而微汗則熱退，無汗則復熱，或見大聲咳嗽，脈雖弦緊而不 
甚數，或兼和緩等證，則雖病至一兩月，而邪有不解，病終不退者，本非勞損，毋誤治也。 
若寒熱往來不止者，宜一二三四五柴胡飲酌宜用之，或正柴胡飲亦可。若兼咳嗽者，柴陳煎 
。若脾腎氣虛而兼咳嗽者，金水六君煎，或邪有未解而兼寒熱者，仍加柴胡。 

<目錄>卷之十六理集·雜證謨\虛損
<篇名>虛損危候
屬性：凡虛損既成，不補將何以復？而有不能服人參、熟地及諸補之藥者，此為虛不受補，何 
以望生。若勞損吐血失血之後，嗽不能止，而痰多甚者，此以脾肺虛極，飲食無能化血，而 
隨食成痰，此雖非血，而實血之類也。經曰∶白血出者，死。故凡痰之最多最濁者，不可治 
。一、左右者，陰陽之道路，其有不得左右眠而認邊難轉者，此其陰陽之氣有所偏竭而然， 
多不可治。一、凡病虛損者，原無外邪，所以病雖至困，終不憒亂。其有患虛證別無邪熱， 
而譫妄失倫者，此心臟之敗，神去之兆也，必死。一、勞嗽、喑啞聲不能出，或喘急氣促者 
，此肺臟之敗也，必死。一、勞損肌肉脫盡者，此脾臟之敗也，必死。一、筋為疲極之本 
，凡病虛損者，多有筋骨疼痛。若痛有至極不可忍者，乃血竭不能榮筋，此肝臟之敗也，必 
死。一、勞損既久，再及大便，泄瀉不能禁止者，此腎臟之敗也，必死。 

<目錄>卷之十六理集·雜證謨\虛損
<篇名>述古（共四條）
屬性：《難經》曰∶損脈之為病奈何？然∶一損損於皮毛，皮聚而毛落。二損損於血脈，血脈 
虛少，不能榮於五臟六腑。三損損於肌肉，肌肉消瘦，飲食不能為肌膚。四損損於筋，筋緩 
不能自收持。五損損於骨，骨痿不能起於床。反此者，至脈之病也。從上下者，骨痿不能起 
於床者死；從下上者，皮聚而毛落者死。治損之法∶損其肺者，益其氣。損其心者，調 
其營衛。損其脾者，調其飲食，適其寒溫。損其肝者，緩其中。損其腎者，益其精，此治損 
之法也。不能治其虛，安問其餘？故曰∶實實虛虛，損不足而益有餘，此中工之所害也。 
（賓）按此上損下損之說，其義極精，然有未盡者，猶宜悉也。蓋凡思慮勞倦外感等證 
則傷陽，傷於陽者，病必自上而下也；色慾醉飽內傷等證則傷陰，傷於陰者，病必自下而上 
也。如經曰∶二陽之病發心脾，有不得隱曲，女子不月之類，此即自上而下者也。又經曰∶ 
五臟主藏精者也，不可傷，傷則失守而陰虛，陰虛則無氣，無氣則死矣，此即自下而上者也 
。蓋自上而下者，先傷乎氣。故一損損於肺，則病在聲息膚腠。二損損於心，則病在血脈顏 
色。三損損於胃，則病在飲食不調。四損損於肝，則病為螈 疼痛。五損損於腎，則病為骨 
痿、二便不禁。此先傷於陽，而後及乎陰，陽竭於下，則孤陰無以獨存，不可為也。自下而 
上者，先傷乎精。故一損損於腎，則病為泉源乾涸。二損損於肝，則病為血動筋枯。三損損 
於脾，則病為痰涎壅盛。四損損於心，則病為神魂失守。五損損於肺，則病為喘急短氣。此 
先傷乎陰，而後及乎陽，陰竭於上，則孤陽無以獨生，不可為也。故曰∶心肺損而神衰，肝 
腎虛而形敝，脾胃損而食飲不歸血氣。凡明哲之士，則當察所由，而預防其漸，又何虛損之 
可慮？若待源流俱竭，而後歸罪於藥之不效，醫之不良，此其愚也亦甚矣。 
《巢氏病源》曰∶夫虛勞者，五勞七傷六極是也。一曰志勞，二曰思勞，三曰心勞，四 
曰憂勞，五曰瘦勞。又有肺勞者，短氣而面浮，鼻不聞香臭。肝勞者，面目干黑，口苦，精 
神不守，恐畏不能獨臥，目視不明。心勞者，忽忽喜忘，大便苦難，或時鴨溏，口內生瘡。 
脾勞者，舌本苦直，不得咽唾。腎勞者，背難以俯仰，小便不利，色赤黃而有餘瀝，莖內痛 
，陰囊濕生瘡，小腹滿急。六極者，一曰氣極，令人內虛，五臟不足，邪氣多，正氣少，不 
欲言。二曰血極，令人無顏色，眉發落，忽忽喜忘。三曰筋極，令人數轉筋，十指爪甲皆 
痛，苦倦不能久立。四曰骨極，令人酸削，齒苦痛，手足煩疼，不可以立，不欲行動。 
五曰肌極，令人羸瘦無潤澤，飲食不生肌肉。六曰精極，令人少氣，吸吸然內虛， 
五臟不足，發毛落，悲傷喜忘。 
七傷者∶一曰大飽傷脾，脾傷善噫，欲臥，面黃。二曰大怒逆氣傷肝，肝傷少氣，目暗。 
三曰強力舉重，久坐濕地傷腎，腎傷少精，腰背痛，厥逆下冷。四曰形寒寒飲傷肺，肺傷少 
氣，咳嗽，鼻鳴。五曰憂愁思慮傷心，心傷苦驚，喜忘喜怒。六曰風雨寒暑傷形，形傷髮膚 
枯夭。七曰大恐懼不節傷志，志傷恍惚不樂。又曰∶七傷者，一曰陰寒，二曰陰痿，三曰里 
急，四曰精寒，五曰精少，陰下濕，六曰精清，七曰小便苦數，臨事不舉。 
王節齋曰∶人若色慾過度，傷損精血，必生陰虛火動之病。睡中盜汗，午後發熱，咯咯 
咳嗽，倦怠無力，飲食少進，甚則痰涎帶血，或咳血，吐血，衄血，身熱脈沉數，肌肉消瘦 
，此名勞瘵，最為難治，輕者用藥數十服，重者期以歲年。然必須病患惜命，堅心定志，絕 
房室，息妄想，戒惱怒，節飲食，以自培其根，此謂內外交治，庶可保全。 
薛立齋曰∶勞瘵之證，大抵屬足三陰虧損，虛熱無火之證，故晝發夜止，夜發晝止，不 
時而作。當用六味地黃丸為主，以補中益氣湯調補脾胃。若脾胃先損者，當以補中益氣湯為 
主，以六味地黃溫存肝腎，多有得生者。若誤用黃柏、知母之類，則復傷脾胃，飲食日少， 
諸髒愈虛，元氣下陷，腹痞作瀉，則不可救矣。夫衄血吐血之類，因虛火妄動，血隨火而泛 
行，或陽氣虛，不能攝血歸經而妄行，其脈弦洪，乃無根之火浮於外也。大抵此證多因火土 
太旺，金水衰涸之際，不行保養，及三冬火氣潛藏，不遠幃幕，戕賊真元，故至春 
末夏初，患頭疼腳軟，食少體熱，而為注夏之病。或少有老態，不耐寒暑，不勝勞役，四時 
迭病，此因氣血方長而勞心虧損，精血未滿而早為斫喪，故其見證難以名狀。若左尺脈 
虛弱或細數，是左腎之真陰不足也，用六味丸。右尺脈遲軟，或沉細而數欲絕，是命門之相 
火不足也，用八味丸。至於兩尺微弱，是陰陽俱虛也，用十補丸。此皆滋其化源也，仍須 
參前後發熱、咳嗽諸證治之。 

<目錄>卷之十六理集·雜證謨\虛損
<篇名>附按
屬性：立齋治韓州同色慾過度，煩熱作渴，飲水不絕，小便淋瀝，大便閉結，唾痰如涌，面目 
俱赤，滿舌生刺，唇裂身熱，或身如芒刺而無定處，兩足心如烙，左三部脈洪而無倫，此腎 
陰虛，陽無所附而發於外。蓋大熱而甚，寒之不寒，是無水也，當峻補其陰。遂以加減八味 
丸料一斤，用肉桂一兩，以水頓煎六碗，冰冷與服，半餉熟睡，至晚又溫飲一碗，諸證悉退 
。翼日，畏寒足冷諸證仍至，是無火也，當補其陽，急與八味丸四劑，諸證俱退。 
又治府庠王以道元氣素弱，復以科場歲考，積勞致疾。至十二月，病大作，大熱，淚出 
隨凝，目赤露胸，氣息沉沉欲絕，脈洪大鼓指，按之如無，舌干如刺，此內真寒而外假熱也 
。遂先服十全大補湯。余曰∶服此藥，其脈當收斂為善。少頃，熟睡，覺而惡寒增衣，脈頓 
微細如絲，此虛寒之真象也。余以人參一兩，加熟附三錢，水煎頓服而安。夜間脈復脫，乃 
以參二兩，熟附五錢仍愈。後以大劑參、術、歸身、灸甘草等藥調理而愈。 
又治一童子，年十四歲，發熱吐血，余謂宜補中益氣以滋化源，不信，乃用寒涼降火， 
前證愈甚。或謂曰∶童子未室，何腎虛之有？參術補氣，奚為用之？余述丹溪先生曰∶腎主閉 
藏，肝主疏泄，二髒俱有相火，而其系上屬於心。心為君火，為物所感，則相火翕然而起， 
雖不交會，而精已暗耗矣。又褚氏《精血篇》曰∶男子精未滿而御女以通其精，則五臟有不 
滿之處，異日有難狀之疾，正此謂也。遂用補中益氣湯及地黃丸而痊。 

<目錄>卷之十六理集·雜證謨\虛損
<篇名>虛損論列方
屬性：大補元煎（新補一） 五福飲（新補六） 十全大補湯（補二十） 左歸飲（新補二） 左歸丸 
（新補四） 補中益氣湯（補三十） 右歸飲（新補三） 右歸丸（新補五） 四味回陽飲（新熱一） 
一陰煎（新補八） 二陰煎（新補十） 六味回陽飲（新熱二） 四陰煎（新補十二） 五陰煎（ 
新補十三） 六味地黃湯（補百二十） 理中湯（熱一） 理陰煎（新熱三） 八味地黃湯（補一二 
一） 五物煎（新因三） 六氣煎（新因二一） 加減八味丸（補一二二） 溫胃飲（新熱五） 小 
營煎（新補十五） 金水六君煎（新和一） 鎮陰煎（新熱十三） 保陰煎（新寒一） 加減一陰煎 
（新補九） 一氣丹（新補二二） 十補丸（熱一七三） 八珍湯（補十九） 抽薪飲（新寒三） 徙 
薪飲（新寒四） 柴陳煎（新散九） 貝母丸（新和十八） 正柴胡飲（新散六） 諸柴胡飲（新散 
一、二、三、四、五） 

<目錄>卷之十六理集·雜證謨\虛損
<篇名>論外備用方
屬性：附子理中湯（熱二 陽虛） 安腎丸（熱一六七 下元虛冷） 小安腎丸（熱一六七 下元 
虛冷） 黑錫丹（熱一八九 下元陽虛） 黃 鱉甲煎（寒九十 虛勞煩熱） 大菟絲子丸（固三 
六） 鱉甲地黃湯（寒八九 虛勞煩熱） 地黃膏（寒九一 滋陰退熱） 人參平肺湯（因一八七 
腎虛聲啞） 退熱湯（寒九三 急勞大熱） 加味虎潛丸（寒一六四 補虛滋陰） 人參五味 
子湯（外一五三） 劫勞散（婦一二四） 三才封髓丹（寒一六六 滋陰降火方） 麥門冬湯（寒 
四五 氣熱血焦） 大補地黃丸（寒一五九 精枯血熱） 
凡補陣所載古方新方俱宜酌用。 

<目錄>卷之十六理集·雜證謨\勞倦內傷
<篇名>經義
屬性：《調經論》帝曰∶陰虛生內熱奈何？岐伯曰∶有所勞倦，形氣衰少，谷氣不盛，上焦 
不行，下脘不通，胃氣熱，熱氣熏胸中，故內熱。夫邪之生也，或生於陰，或生於陽。其生 
於陽者，得之風雨寒暑；其生於陰者，得之飲食居處，陰陽喜怒。 
《太陰陽明論》曰∶故犯賊風虛邪者，陽受之；飲食不節，起居不時者，陰受之。陽受 
之則入六腑，陰受之則入五臟。入六腑則身熱不時臥，上為喘呼；入五臟，則 滿閉塞 
，下為飧泄，久為腸 。 
《舉痛論》曰∶勞則氣耗。勞則喘息汗出，外內皆越，故氣耗矣。 
《痹論》曰∶陰氣者，靜則神藏，躁則消亡。飲食自倍，腸胃乃傷。 
《本病論》曰∶飲食勞倦即傷脾。 

<目錄>卷之十六理集·雜證謨\勞倦內傷
<篇名>論證（共五條）
屬性：勞倦一證，即東垣所謂內傷證也。凡疾病在人，有不因外感而受病於內者，則無非內傷 
。而東垣乃獨以飲食失節，勞役不足之病為內傷，其故何也？蓋外感內傷，俱有惡寒發熱等 
證，外感寒熱者，即傷寒也；內傷寒熱者，即勞倦也。傷寒以外邪有餘，多宜攻散；勞倦以 
內傷不足，多宜溫補。然此二者，病多相類，最易惑亂，故東垣特用內傷二字，以為外感之 
別，蓋恐以勞倦之傷，作傷寒之治，則必致殺人矣。此其大義，所當先辨。 
一、內傷之證，東垣以飲食勞倦為言。然飲食之傷有二，而勞倦之傷亦有二，當辨如下 
。 
一、飲食內傷之證，凡饑飽失時者，太飢則倉廩空虛，必傷胃氣；太飽則運化不及，必 
傷脾氣。然時飢時飽而致病者，其傷在飢，故當以調補為主，是即東垣之所謂也。其有不因 
饑飽，而惟以縱肆口腹，遂致留滯不化者，當以化滯消食為主，方治當從飲食門。以上飲食 
二證，一以傷飢不足，一以留滯有餘，治當知辨也。 
一、勞倦內傷之證，有因睏倦而忽然發熱，或怠惰嗜臥，懶於言語，其脈緩而大，或浮 
或細，而無外邪者，此實時人之所謂勞發也，單宜溫補為主。有因積勞饑飽，致傷脾腎，則 
最易感邪，而病為發熱頭痛，脈緊惡寒，類傷寒等證，此內傷外感兼而有之，是即所謂勞力 
感寒證也。若以此為真傷寒，則既由勞傷，已因不足，是傷寒正治之法不可用也。若以此為 
非傷寒，則甚至發斑發狂，結胸譫語等證無不有之，而不曰傷寒，則人不服也。觀東垣雲∶ 
大梁受圍之後，死者多人，豈俱感風寒者？誠至言也。第為兵革所困者明，為利名所困者暗 
，故今人多以勞倦而患傷寒者，無非此類。昧者不知，而妄治殃人，豈其天年之果盡耶？誠 
可憫也。以上勞倦二證，皆為內傷，而一以無邪，一以有邪，當辨而治也。 
一、凡饑飽勞倦，皆能傷人。蓋人以飲食為生，飲食以脾胃為主，今饑飽不時，則胃氣 
傷矣。又脾主四肢，而勞倦過度，則脾氣傷矣。夫人以脾胃為養生之本，根本既傷，焉有不 
病？而人不知慎，病斯及矣。故有以勞倦致動虛火而病者，有以飢餒致傷中氣而病者，或以 
勞倦之後，加之忍飢，或以忍飢之後，加之勞倦。然而兩者之中，則尤以受飢為甚，所以飢 
時不可臨病，飢時不可勞形，飢時不可受寒，飢時不可任性，飢時不可傷精，飢時不可酬應 
，知此數者，是即卻病養生之道也。凡犯此者，豈惟貧賤者為然，而富貴者尤多有之，蓋有 
勢不容已，則未免勞心竭力，而邪得乘虛而入者，皆內傷不足之證也。奈時醫不能察，無論 
虛實，悉曰傷寒，但知瀉火逐邪及汗吐下三法，不知忘食忘勞，既困於己，再攻再削，又困 
於醫，標本俱竭，其能生乎？余目睹受此害者多矣，恨不一時救正，其如沿習成風，釋疑未 
易，故特演東垣大意，囑筆於此，用效長夜之燈也，觀者其三思焉。 

<目錄>卷之十六理集·雜證謨\勞倦內傷
<篇名>論治（共四條）
屬性：凡因勞倦而無外感者，或身雖微熱，而脈見緩大無力，全不緊數，或懶言嗜臥，或身常 
有汗，此即勞發之證，自與外感之頭疼，脈緊，筋骨酸痛者不同，治宜以補養為主，氣 
復則愈。虛在陽分者，宜四君子湯、五君子煎。虛在陰分者，三陰煎、五陰煎，或大小營 
煎。若脾胃中氣受傷者，理中湯、養中煎。若血氣俱虛者，五福飲、八珍湯，或十全大補湯 
。 
一、勞倦饑飽不時，而致寒熱往來者，以飢時髒氣餒，勞時腠理開，腠理開則邪易感， 
髒氣餒則邪易入，所以饑飽勞倦不慎者，多令人為頭痛發熱惡寒等證。雖曰此由內傷，而實 
有外感，雖有外感，而實以內傷。故東垣制補中益氣湯，以參、 、歸、術，而加之升、柴 
，以助生長之氣，使胃氣上升，則氣復於中，而陽達於外，此實和解之良法也。第今人以勞 
倦傷陰，而精血受病者為尤多，則 、術之屬，亦有不相宜者。茲余複製補陰益氣煎，凡陽 
虛於下，水虧不能作汗，而邪有不解者，此方尤勝之。愚有治脾三方並補中益氣湯論，在後 
飲食門，當參閱之。 
一、勞倦感邪，以致傷寒，發熱，頭痛身痛，凡脈緊邪盛者，不得不從解散治之。若虛 
本不甚，而表邪不解者，宜正柴胡飲。若外邪兼火者，一柴胡飲。外邪兼寒者，二柴胡飲。 
若氣血微虛者，三柴胡飲，或四柴胡飲。其有虛甚而邪不易解者，宜理陰煎，或大溫中飲， 
所不可緩也。 
一、夏日暑熱之時，或於道途，或于田野，過於勞倦，而身體薄弱者，最易傷暑，此亦 
勞倦之屬，論治詳暑證門陽暑條中。 

<目錄>卷之十六理集·雜證謨\勞倦內傷
<篇名>辨脈
屬性：東垣曰∶古人以脈上辨內外傷於人迎氣口，人迎脈大於氣口為外傷，氣口脈大於人迎為 
內傷，此辨固是，但其說有所未盡耳。外感風寒皆有餘之證，是從前客邪來也，其病必見於 
左手，左手主表，乃行陽二十五度。內傷飲食及飲食不節，勞役所傷，皆不足之病也，必見 
於右手，右手主里，乃行陰二十五度。故外感寒邪，則獨左手人迎脈浮緊，按之洪大。緊者 
，後甚於弦，是足太陽寒水之脈；按之洪大而有力，中見手少陰心火之脈；丁與壬合，內顯 
洪大，乃傷寒脈也。若外感風邪，則人迎脈緩，而大於氣口一倍，或兩倍、三倍。內傷飲食 
，則右寸氣口脈大於人迎一倍；傷之重者，過在少陰則兩倍，太陰則三倍，此內傷飲食之脈 
。 
愚謂東垣發明內傷一證，其功誠為不小，凡其所論，有的確不易者，茲俱詳述於後，或 
稍有疑似者，姑已置之。至若辨脈一條，則有不容不辨者，乃以左為人迎主表，右為氣口主 
里；外感則左手人迎浮緊，內傷則右手氣口脈大，此其長中之短也。夫人迎本陽明胃脈，在 
結喉兩旁，氣口本太陰肺脈，兩手所同稱也。迨晉之王叔和不知何所取義，突謂左為人迎， 
右為氣口，左以候表，右以候里，而東垣宗之，故亦以為言，則大謬矣。且內傷外感之分， 
乃一表一里，不容紊也。如肝腎在左，豈無里乎？腸胃在右，豈非表乎？即如仲景之論傷寒， 
亦但以浮大為表，沉細為里。歷溯仲景之前，以至倉、扁、軒、岐，初未聞有以左右言表里 
者。迨自叔和之後，則悉宗其謬，而傳始訛矣。 
即無論六經之表里，而但以親歷所見者言之，如脈見緊數，此寒邪外感也，然未有左數 
而右不數者。又如所云左大者為風邪，右大者為飲食，則尤其不然。夫人生稟賦之常，凡右 
脈大者，十居八九，左脈大者，十居一二。若果陽邪在表，則大者更大，豈以右脈本大，而 
可認為食乎？若飲食在髒，則強者愈強，豈以左脈本強，而可認為寒乎？不知此之大而緊，則 
彼之小者亦必緊，彼之小而緩，則此之大者亦必緩，若因其偏強而即起偏見，則忘其本體者 
多矣。故以大小言，則脈體有不同，可以左右分也；若以遲疾言，則息數本相應，不可以左 
右分也。矧左表右里之說，既非經旨，亦非病徵，烏足信哉！ 
或曰∶然則內傷外感何以辨之？曰∶六脈俱有表里，左右各有陰陽。外感者，兩手俱緊 
數，但當以有力無力分陰證陽證。內傷者，左右俱緩大，又必以有神無神辨虛邪實邪。然必 
察左右之常體，以參久暫之病因，斯可得脈證之真。不然，則表里誤認，攻補倒施。自叔和 
至今，凡陰受其殃者，不知幾多人矣，此不得不為辨正，以為東垣之一助也。此別有辨，在 
《類經·藏象類》第十一篇，所當互證。 

<目錄>卷之十六理集·雜證謨\勞倦內傷
<篇名>述古（共三條）
屬性：李東垣曰∶古之至人，窮陰陽之造化，究乎生死之際，所着《內經》，悉言人以胃氣為 
本。蓋人受水谷之氣以生，所謂元氣、谷氣、營氣、衛氣、清氣、春升生發之氣，此六者以 
谷氣上行，皆胃氣之別稱也。使谷氣不得升浮，生長之令不行，則無陽以護其營衛，不任風 
寒，乃生寒熱，皆脾胃之氣不足所致也。然而與外感風寒之證頗同而理異。內傷脾胃，乃傷 
其氣；外傷風寒，乃傷其形。傷外為有餘，有餘者瀉之；傷內為不足，不足者補之。汗之、 
下之、吐之、克之，皆瀉也；溫之、和之、調之、養之，皆補也。內傷不足之病，苟誤認作 
外感有餘之病而反瀉之，則虛其虛也。《難經》曰∶實實虛虛，損不足而益有餘，如此死者 
，醫殺之耳。然則奈何？曰∶惟當以甘溫之劑，補其中，升其陽，甘寒以瀉其火則愈。《內 
經》曰∶勞者溫之，損者溫之。蓋溫能除大熱，大忌苦寒之劑瀉胃土耳。今立補中益氣湯。 
又曰∶夫喜怒不節，起居不時，有所勞傷，皆損其氣，氣衰則火旺，火旺則乘其脾土。 
脾主四肢，故困熱無氣以動，懶於言語，動作喘乏，表熱自汗，心煩不安。當病之時，宜安 
心靜坐以養其氣，以甘寒瀉其熱火，以酸味收其散氣，以甘溫補其中氣。經言勞者溫之，損 
者溫之是也。《金匱要略》曰∶平人脈大為勞，虛極亦為勞。夫勞之為病，其脈浮大，手足 
煩熱，春夏劇，秋冬火差，以黃 建中湯治之，此亦溫之之意也。 
又曰∶脾胃受勞役之疾，飲食又復失節，耽病日久，事息心安，飽食太甚，病乃大作。 
故內傷飲食，則亦惡風寒，是營衛失守，皮膚間無陽以滋養，不能任風寒也。皮毛之絕，則 
心肺之本亦絕矣。蓋胃氣不升，元氣不至，無以滋養心肺，乃不足之證也。計受病不一，飲 
食失節，勞役所傷，因而飽食，內傷者極多，外傷者間而有之。舉世醫者，往往將元氣不足 
之證，便作外傷風寒表實之證，而反治心肺，是重絕其表也，安得不死乎？若曰不然，請以 
眾人之耳聞目見者證之。向者壬辰改元，京師戒嚴，迨三月下旬，受敵者凡半月，解圍之後 
，都人之不受病者，萬無一二，既病而死者，繼踵而不絕，都門十有二所，每日各門所送， 
多者二千，少者不下一千，似此者幾三月。此百萬人豈俱感風寒外傷者耶？大都人在圍城中 
，飲食失節，勞役所傷，不待言而知。由其朝飢暮飽，起居不時，寒溫失所，動經三兩月， 
胃氣虧之久矣，一旦飽食太過，感而傷人，而又調治失宜，其死也無疑矣。非惟大梁為然， 
遠在真佑、興定間，如東平，如太原，如鳳翔，解圍之後，病傷而死，無不皆然。余在大梁 
，凡所親見，有發表者，有以巴豆推之者，有以承氣湯下之者，俄而變結胸發黃，又以陷胸 
湯丸及茵陳湯下之，無不死者。蓋初非傷寒，以調治差誤，變而似真傷寒之證，皆藥之罪也 
。往者不可追，來者猶可及，輒以生平已試之效，着《內外傷辨論》一篇，推明前哲之餘論 
，歷舉近事之變故，庶幾同志者，審其或中，觸類而長之，免後人之橫夭耳。 
東垣辨氣少氣盛曰∶外傷風寒者，其氣壅盛而有餘；內傷飲食勞役者，其口鼻中氣皆短 
促不足以息。何以分之？蓋外傷風寒者，心肺元氣初無減損，又添邪氣助之，使鼻氣壅塞不 
利，面赤，其鼻中氣不能出，並從口出，但發一言，必前輕後重，其聲壯厲而有力者，乃有 
余之驗也。傷風則決然鼻流清涕，其聲嗄，其言響如從瓮中出，亦前輕而後重，高揭而有力 
，皆氣盛有餘之驗也。內傷飲食勞役者，心肺之氣先損，為熱所傷，熱既傷氣，四肢無力以 
動，故口鼻中皆短氣少氣，上喘懶語，人有所問，十不欲對其一，縱勉強答之，其氣亦怯， 
其聲亦低，是其氣短少不足之驗也。明白如此，雖婦人女子亦能辨之，豈有醫者反不能辨之 
乎？ 
東垣辨頭痛曰∶內證頭痛，有時而作，有時而止，外證頭痛，常常有之，直須傳入里實 
方罷，此內外證之不同也。 

<目錄>卷之十六理集·雜證謨\勞倦內傷
<篇名>勞倦論列方
屬性：五福飲（新補六） 養中煎（新熱四） 八珍湯（補十九） 理中湯（熱一） 理陰煎（新熱三） 
大營煎（新補十四） 小營煎（新補十五） 四君子湯（補一） 五君子煎（新熱六） 大溫中飲 
（新散八） 一柴胡飲（新散一） 二柴胡飲（新散二） 三柴胡飲（新散三） 正柴胡飲（新散六） 
十全大補湯（補二十） 補中益氣湯（補三十） 補陰益氣煎（新補十六） 三陰煎（新補十一） 
五陰煎（新補十三） 

<目錄>卷之十六理集·雜證謨\勞倦內傷
<篇名>論外備用方
屬性：人參養營湯（補二一） 當歸黃 湯（補九七 熱渴脈虛） 

<目錄>卷之十六理集·雜證謨\關格
<篇名>經義
屬性：《六節藏象論》曰∶人迎一盛病在少陽，二盛病在太陽，三盛病在陽明，四盛以上為格 
陽。寸口一盛病在厥陰，二盛病在少陰，三盛病在太陰，四盛以上為關陰。人迎與寸口俱盛 
四倍以上為關格。關格之脈羸，不能極於天地之精氣，則死矣。 
《終始篇》曰∶人迎一盛，病在足少陽；一盛而躁，病在手少陽。人迎二盛，病在足太 
陽；二盛而躁，病在手太陽。人迎三盛，病在足陽明；三盛而躁，病在手陽明。人迎四盛， 
且大且數，名曰溢陽，溢陽為外格。脈口一盛，病在足厥陰，一盛而躁，在手心主。脈口二 
盛，病在足少陰，二盛而躁，在手少陰。脈口三盛，病在足太陰，三盛而躁，在手太陰。脈 
口四盛，且大且數者，名曰溢陰，溢陰為內關，內關不通，死不治。人迎與太陰脈口俱盛四 
倍以上，命曰關格，關格者，與之短期。以上俱有刺法，詳載《類經·針刺類》。 
《禁服篇》曰∶寸口主中，人迎主外，兩者相應，俱往俱來，若引繩大小齊等。春夏人 
迎微大，秋冬寸口微大，如是者，名曰平人。人迎四倍者，且大且數，名曰溢陽，溢陽為外 
格，死不治。必審按其寒熱，以驗其臟腑之病。寸口四倍者，名曰內關，內關者，且大且數 
，死不治。必審察其本末之寒溫，以驗其臟腑之病。 
《脈度篇》曰∶五臟不和則七竅不通，六腑不和則留結為癰。故邪在腑則陽脈不和，陽 
脈不和則氣留之，氣留之則陽氣盛矣。陽氣太盛則陰不利，陰脈不利則血留之，血留之則陰 
氣盛矣。陰氣太盛，則陽氣不能榮也，故曰關。陽氣太甚，則陰氣弗能榮也，故曰格。陰陽 
俱盛，不得相榮，故曰關格。關格者，不得盡期而死也。 

<目錄>卷之十六理集·雜證謨\關格
<篇名>論證（共四條）
屬性：關格一證在《內經》本言脈體，以明陰陽離絕之危證也，如《六節藏象論》《終始篇》 
《禁服篇》及《脈度》《經脈》等篇言之再四，其重可知。自秦越人《三難》曰∶上魚為溢 
，為外關內格。入尺為覆，為內關外格。此以尺寸言關格，已失本經之意矣。又仲景曰∶在 
尺為關，在寸為格，關則不得小便，格則吐逆。故後世自叔和、東垣以來，無不以此相傳， 
而竟置關格一證於烏有矣。再至丹溪，則曰此證多死，寒在上，熱在下，脈兩寸俱盛四倍以 
上，法當吐，以提其氣之橫格，不必在出痰也。愚謂兩寸俱盛四倍，又安得為寒在上耶？且 
脈大如此，則浮豁無根，其虛可知，又堪吐乎？謬而又謬，莫此甚矣。夫《內經》雲∶人迎 
四倍，寸口四倍，既非尺寸之謂，而曰吐逆者，特隔食一證耳，曰不得小便者，特癃閉一證 
耳，二證自有本條，其與關格何涉？數子且然，況其他乎，又安望治此者之無謬哉！ 
一、關格證在《內經》本以人迎察六腑之陽，寸口察五臟之陰，人迎盛至四倍以上，此 
陽明經孤陽獨見，水不濟火也，故曰格陽，格陽者，陰格於陽也。氣口盛至四倍以上，此太 
陰經元陰無主，氣不歸精也，故曰關陰，關陰者，陽關於陰也。若人迎寸口俱盛至四倍以上 
，且大且數，此其陽氣不藏，故陰中無陽，陰氣不升，故陽中無陰，陰陽相離，故名關格也 
。凡見此者，總由酒色傷腎，情慾傷精，以致陽不守舍，故脈浮氣露，亢極如此，此則真陰 
敗竭，元海無根，是亢龍有悔之象，最危之候也。 
一、《內經》以人迎寸口並診關格，今後世診法，則但取寸口，而不察人迎，似於法有 
未盡，然寸口為脈之大會，而脈見於彼，未有不見於此者，所以但察氣口，則人迎之脈亦可 
概見。故凡見寸口弦大至極，甚至四倍以上，且大且數者，便是關格之脈，不得誤認為火證 
。余嘗診此數人，察其脈則如弦如革，洪大異常，故云四倍；察其證則脈動身亦動，凡乳下 
之虛里，臍傍之動氣，無不舂舂然、振振然與脈俱應者；察其形氣，則上有微喘，而動作則 
喘甚，肢體而力，而寤寐多慌張。謂其為虛損，則本無咳嗽失血等證；謂其為痰火，則又無 
實邪發熱等證，此關格之所以異也。然惟富貴之人及形體豐肥者，多有此證，求其所因，則 
無非耽嗜少艾，中年酒色所致，是雖與勞損證若有不同，而實即勞損之別名也。此老成之人 
所以當知慎也。有喘論在喘證門，互閱可也。 
一、本經《脈度篇》所云∶陰氣太盛，則陽氣不能榮也，故曰關；陽氣太盛，則陰氣弗 
能榮也，故曰格，陰陽俱盛，不能相榮，故曰關格，關格者，不得盡期而死，此舉脈證而兼 
言之也。若以脈言則如前之四倍者是也；若以證言，則又有陰陽俱盛者，以陽病極於陽分， 
而陰病極於陰分也。凡陽盛於陽者，若乎當瀉，而陰分見陰，有不可瀉。陰極於陰者，若乎 
當補，而陽分見陽，又不可補。病若此者，陽自陽而陽中無陰，陰自陰而陰中無陽，上下否 
隔，兩顧弗能，補之不可，瀉之又不可，是亦關格之證也，有死而已。此與真寒假熱，真熱 
假寒之證，大有不同，學人當辨其疑似。 

<目錄>卷之十六理集·雜證謨\關格
<篇名>論治（共三條）
屬性：關格之脈，必弦大至極。夫弦者為中虛，浮大者為陰虛，此腎水大虧，有陽無陰之脈也 
。治此者，宜以峻補真陰為主，然又當察其虛中之寒熱，陰中之陰陽，分別處治，斯盡善也 
。 
一、關格證，凡兼陽髒者必多熱，宜一陰煎、左歸飲、左歸丸之類主之。兼陰髒者必多 
寒，宜大營煎、右歸飲、右歸丸之類主之。若不熱不寒，髒氣本平者，宜五福飲、三陰煎及 
大補元煎之類主之。 
一、關格證，所傷根本已甚，雖藥餌必不可廢，如精虛者當助其精，氣虛者當助其氣， 
其有言難盡悉者，宜於古今補陣諸方中擇宜用之。斯固治之之法，然必須遠居別室，養靜澄 
心，假以歲月，斯可全愈。若不避絕人事，加意調理，而但靠藥餌，則恐一暴十寒，得失相 
半，終無濟於事也。凡患此者，不可不知。 

<目錄>卷之十六理集·雜證謨\關格
<篇名>關格論列方
屬性：五福飲（新補六） 大營煎（新補十四） 大補元煎（新補一） 一陰煎（新補八） 三陰煎（ 
新補十一） 左歸飲（新補二） 左歸丸（新補四） 右歸飲（新補三） 右歸丸（新補五） 

<目錄>卷之十七理集·雜證謨\飲食門
<篇名>經義
屬性：《平人氣象論》曰∶平人之常氣稟於胃，胃者平人之常氣也，人無胃氣曰逆，逆者死。 
人以水谷為本，故人絕水谷則死，脈無胃氣亦死，所謂無胃氣者，但得真髒脈，不得胃氣也 
。 
《營衛生會篇》曰∶人受氣於谷，谷入於胃，以傳於肺，五臟六腑，皆以受氣，其清者 
為營，濁者為衛，營在脈中，衛在脈外。 
《五味篇》曰；天地之精氣，其大數常出三入一，故谷不入，半日則氣衰，一日則氣少 
矣。 
《平人絕谷篇》曰∶腸胃之中常留谷二斗，水一斗五升；故平人日再後，後二升半，一 
日中五升，七日五七三斗五升，而留水谷盡矣。故平人不食飲七日而死者，水谷精氣津液皆 
盡故也。 
《六節藏象論》曰∶天食人以五氣，地食人以五味。五氣入鼻，藏於心肺，上使五色修 
明，音聲能彰。五味入口，藏於腸胃，味有所藏，以養五氣，氣和而生，津液相成，神乃自 
生。 
《刺節真邪論》曰∶真氣者，所受於天，與谷氣並而充身也。 
《經脈別論》曰∶食氣入胃，散精於肝，淫氣於筋。食氣入胃，濁氣歸心，淫精於脈， 
脈氣流經，經氣歸於肺，肺朝百脈，輸精於皮毛。毛脈合精，行氣於腑。腑精神明，留於四 
髒，氣歸於權衡。權衡以平，氣口成寸，以決死生。飲入於胃，游溢精氣，上輸於脾。脾氣 
散精，上歸於肺，通調水道，下輸膀胱，水精四布，五經並行，合於四時五臟陰陽，揆度以 
為常也。 
《口問篇》曰∶谷入於胃，胃氣上注於肺。 
《營氣篇》曰∶營氣之道，內谷為寶。谷入於胃，乃傳之肺，流溢於中，布散於外，精 
專者，行於經隧。 
《病能論》曰∶食入於陰，長氣於陽。 
《陰陽應象大論》曰∶水谷之寒熱，感則害於六腑。形不足者，溫之以氣；精不足者， 
補之以味。 
《五臟別論》曰∶胃者水谷之海，六腑之大源也。五味入口，藏於胃以養五臟氣。 
《至真要大論》曰∶五味入胃，各歸所喜，故酸先入肝，苦先入心，甘先入脾，辛先入 
肺，咸先入腎，久而增氣，物化之常也。氣增而久，夭之由也。（詳諸氣門治氣條中） 
《藏氣法時論》曰∶肝苦急，急食甘以緩之。心苦緩，急食酸以收之。脾苦濕，急食 
苦以燥之。肺苦氣上逆，急食苦以泄之。腎苦燥，急食辛以潤之。肝欲散，急食辛以散之。 
心欲軟，急食咸以軟之。脾欲緩，急食甘以緩之。肺欲收，急食酸以收之。腎欲堅，急食苦 
以堅之。 
《宣明五氣篇》曰∶辛走氣，氣病無多食辛。咸走血，血病無多食咸。苦走骨，骨病無 
多食苦。甘走肉，肉病無多食甘。酸走筋，筋病無多食酸。 
《九針論》曰∶病在骨，無食咸。病在血，無食苦。 
《五味篇》曰∶肝病禁辛，心病禁咸，脾病禁酸，腎病禁甘，肺病禁苦。 
《五味論》曰∶酸走筋，多食之，令人癃。咸走血，多食之，令人渴。辛走氣，多食之 
，令人洞心。苦走骨，多食之，令人變嘔。甘走肉，多食之，令人 心。 
《生氣通天論》曰∶陰之所生，本在五味，陰之五宮，傷在五味。是故味過於酸，肝氣 
以津，脾氣乃絕。味過於咸，大骨氣勞，短肌，心氣抑。味過於甘，心氣喘滿，色黑，腎氣 
不衡。味過於苦，脾氣不濡，胃氣乃濃。味過於辛，筋脈沮弛，精神乃央。是故謹和五味， 
骨正筋柔，氣血以流，腠理以密，如是則骨氣以精，謹道如法，長有天命。 
《五臟生成篇》曰∶多食咸，則脈凝泣而變色。多食苦，則皮槁而毛拔，多食辛，則筋 
急而爪枯。多食酸，則肉胝胸而唇揭。多食甘，則骨痛而發落。 
《刺法論》曰∶欲令脾實，氣無滯，飽無久坐，食無太酸，無食一切生物，宜甘宜淡。 
《靈蘭秘典論》曰∶脾胃者，食廩之官，五味出焉。 
《痹論》曰∶飲食自倍，腸胃乃傷。 
《太陰陽明論》曰∶飲食不節，起居不時者，陰受之。陰受之，則入五臟。（詳脾胃門） 
《本病論》曰∶飲食勞倦則傷脾。 
《邪氣臟腑病形篇》曰∶形寒寒飲則傷肺。腎脈微緩為洞，洞者，食入還出。 
《刺志論》曰∶谷盛氣盛，谷虛氣虛，此其常也。反此者病。谷入多而氣少，此謂反也 
。谷不入而氣多，此謂反也。谷入多而氣少者，得之有所脫血，濕居下也。谷入少而氣多者 
，邪在胃及與肺也。 
《脈解篇》曰∶少陰所謂惡聞食臭者，胃無氣，故惡聞食臭也。 

<目錄>卷之十七理集·雜證謨\飲食門
<篇名>論證（共五條）
屬性：凡飲食傷脾之證，有寒傷，有熱傷，有暫病，有久病，有虛證，有實證。但熱者、暫者 
、實者，人皆易知，而寒者、久者、虛者，人多不識。如今人以生冷瓜果致傷胃氣，而為瀉 
、為痢、為痛之類者，人猶以為火證，而治以寒涼者，是不識寒證也。有偶因停滯而為脹， 
為痛者，人皆知其實也，然脾胃強壯者，即滯亦易化，惟其不能化者，則最有中虛之證。故 
或以不食亦知飢，少食即作脹；或以無飢無飽，全然不思飲食；或以胃虛兼嘔而腹滿膨膨； 
或以火不生土而時食時吐；或中氣不化，則胸喉若有所哽，而本非飲食之滯者；或因病致傷 
胃氣，則久不思食，而本非中滿之病者。且胃病於暫者多實，脾病於久者多虛。時醫於此， 
無論邪正久暫，鮮有不用開胃消導等劑，是不知虛證也。蓋脾胃之職，原以化食為能，今既 
不能化食，乃其所能者病，而尚可專意克伐以害其能乎？且凡欲治病，必須先藉胃氣以為行 
藥之主，若胃氣實者，攻之則去，而疾常易愈，此以胃氣強而藥力易行也。胃氣虛者，攻亦 
不去，此非藥不去病也，以胃虛本弱，攻之則益弱，而藥力愈不能行也。若久攻之，非惟藥 
不能行，必致元氣愈傷，病必愈甚，盡去其能，必於死矣。矧體質貴賤尤有不同，凡藜藿壯 
夫及新暴之病，自宜消伐，惟速去為善，若以弱質弱病，而罔顧虛實，概施欲速攻治之法， 
則無不危矣。 
一、傷食者必惡食。 
一、素喜冷食者，內必多熱，素喜熱食者，內必多寒，故內寒者不喜寒，內熱者不喜熱 
。然熱者嗜寒，多生中寒，寒者嗜熱，多生內熱，此《內經》所謂久而增氣，物化之常也； 
氣增而久，夭之由也。故凡治病養生者，又當於素稟中察其嗜好偏勝之弊。 
一、飲食致病，凡傷於熱者，多為火證，而停滯者少；傷於寒者，多為停滯，而全非火 
證。大都飲食之傷，必因寒物者居多，而溫平者次之，熱者又次之。故治此者，不可不察其 
所因。 
一、偶病之人，多有非食而疑食者，曰∶某日曾食某物或某肉某面，其日即病。醫者不 
論虛實，但聞此言，且見胃口不開，必先治食。夫未病之人，誰有不食？豈必預為停食而待 
病至者，斯可信其無食乎？及其病也，則或因勞倦，或因風寒，或因七情，病發不測，而且 
無脹無滯，與食何干？藥不對病，而妄行剝削，必反增病，此斯道中之莫須有也。由此推之 
，則凡無據無證而妄指胡猜者，皆其類也，良可慨矣。 

<目錄>卷之十七理集·雜證謨\飲食門
<篇名>論治（共十一條）
屬性：凡治飲食暫傷者，亦當辨虛實。若停滯中焦，或脹或痛者，此實證也，當先去其食，宜 
大和中飲主之。然去食莫先於理氣，又惟排氣飲為佳。若所停猶在上焦，莫若用吐為捷法， 
或用吐劑亦可。若食停下焦，痛極兼脹者，須下而去之，宜神佑丸，或備急丸，或赤金豆。 
若偶傷生冷或油濁不堪等物，以致吐瀉脹痛而邪氣實者，宜抑扶煎，若無寒氣者，以本方去 
吳茱萸煎服，或用排氣飲、和胃飲俱佳。若痛脹不解者，宜神香散兼用之。 
一、飲食傷脾而吐瀉已甚者，但察其無中滿，無腹痛，而惟嘔惡不能止，此其食物必已 
盡去，而以中氣受傷，大虛而然。或其人睏倦不寧，少氣多汗，六脈豁大無神者，宜理中湯 
、五君子煎，或溫胃飲之類主之。若吐甚極虛者，宜四味回陽飲；瀉甚極虛者，宜胃關煎。 
凡大吐大瀉之後，多為腹脹，若但外脹而內不覺脹，或惡聞食氣，不欲飲食者，皆脾氣大虛 
之候，速宜用前溫補諸法調治之。 
一、凡少年小兒輩，多有縱肆口腹，以致胃氣不清，或時微脹，或時疼痛，或膨膨然不 
思飲食，此皆傷脾而然。而實亦食滯使然也。滯多者，宜和胃飲；滯少者，宜枳術丸，或芍 
藥枳術丸，日漸服之，仍節飲食，自可全愈。 
一、凡失飢傷飽，損及脾胃，多令人胸膈痞悶，不能消化，飲食少思，口中無味，或噯 
氣吞酸，神體睏倦，此皆脾氣受傷，中虛而然，宜木香人參枳術丸，或大健脾丸去黃連主之 
。其虛甚者，宜理中湯，或溫胃飲。若虛在下焦，而陰中無陽，不能生土者，惟理陰煎加減 
主之為善。 
一、病後胃口不開，飲食不進者，有二證。蓋一以濁氣未淨，或余火未清，但宜以小和 
中飲加減主之。一以脾胃受傷，病邪雖去而中氣未復，故或有數日不能食，或旬日不能開， 
或胸喉中若有所哽如梅核氣者，此中本無停積，但以陽氣未舒，陰翳作滯，胃氣太虛，不能 
運化而然。輕則溫胃飲，甚則必加人參、附子，但使陽氣得行，則胃口自開也。 
一、凡飲酒致傷者，多宜除濕利水，若或傷氣，亦宜間用人參。然其證有三，不可不辨 
。一以酒濕傷脾，致生痰逆嘔吐，胸膈痞塞，飲食減少者，宜葛花解酲湯、胃苓湯、五苓散 
之類主之。一以酒熱傷陰，或致發熱動血者，宜黃芩芍藥湯、清化飲、徙薪飲之類主之。一 
以酒質傷髒，致生泄瀉不已，若氣強力壯者，惟五苓散、胃苓湯之類，皆可除濕止瀉。若因 
濕生寒，以瀉傷陰，致損命門陽氣者，非胃關煎及五德丸、九氣丹之類不可。 
一、怒氣傷肝，則肝木之氣必侵脾土，而胃氣受傷，致妨飲食。此雖以肝氣之逆，然肝 
氣無不漸散，而脾氣之傷，則受其困矣，此所以不必重肝，而重當在脾也。故凡遇此證，但 
當察其逆滯之有無，如無脅痛脹滿等證，則不必疏氣，單宜以養脾益氣為主，如五味異功散 
、歸脾湯之屬是也。或於補養藥中少加烏藥、青皮、白豆蔻以佐之亦可。 
一、凡時食時吐，或朝食暮吐等證，詳載反胃門。 
一、善食而瘦者，多因有火，然當察火之微甚。微火者，微清之，如生地、芍藥、丹皮 
、沙參、麥冬、石斛、竹葉、地骨皮、黃芩、知母、細甘草之屬是也。若火甚者，或隨食 
隨飢，隨飲隨渴，或肌膚燥熱，二便澀結，則石膏、黃連、梔子、黃柏、龍膽草、苦參之屬 
所不可免。此當查其三焦五臟，隨所在而治之。然陽盛者陰必虛，如一陰煎、二陰煎、四陰 
煎之屬，皆當擇而用也。 
一、不能食而瘦者，必其脾胃虛弱，不能健運而然，故或為噯氣、吞酸、痞滿，不飢等 
證，宜四君子湯、歸脾湯。若兼寒者，宜五君子煎、養中煎、理中湯。其命門火衰者，宜右 
歸飲、右歸丸、八味地黃丸之類主之。 
一、凡喜茶葉，喜食生米者，多因胃有伏火，所以能消此物。余嘗以清火滋陰之藥愈此 
者數人，蓋察其脈證有火象，故隨用隨效也。又有喜食炭者，必其胃寒而濕，故喜此燥澀之 
物，亦當詳察脈證，宜以健脾溫胃為主。 
一、食飲所傷，治當從類，如麥芽、神曲能消米麵之積；砂仁、濃朴、蘿蔔子、阿魏能 
消肉食之積；山楂、枳實能消瓜果之積。凡因濕者，宜治以燥，如半夏、蒼朮、草果、澤瀉 
之屬；因寒者，宜治以熱，如姜、桂、吳茱萸、肉豆蔻之屬；因熱者，宜治以寒，如芩、連 
、梔子、青皮之屬；氣滯者，當行其氣，宜木香、烏藥、香附、白芥子之屬；血滯者，當行 
其血，宜桃仁、紅花、蘇木、玄胡之屬；食聚積堅，行散不易者，宜巴豆、大黃、三棱、蓬 
術之屬。凡治食積所停，古法不過如此。雖然，此不過言其大概耳，至若淺深虛實，貴酌權 
宜。凡欲攻有形，須從乎味，欲散凝滯，須從乎氣，未有氣行而食不隨者，則此中之氣味通 
變，又自有相濟之妙，故不可以膠柱也。 
一、食停小腹，治按詳心腹痛門，當參閱之。 

<目錄>卷之十七理集·雜證謨\飲食門
<篇名>論脾胃三方（共三條）
屬性：人賴脾胃為養生之本，則在乎健與不健耳。而健脾三方，如潔古之枳術丸，東垣之平胃 
散及補中益氣湯，俱當今之相傳以為準繩者也。夫所謂平胃者，欲平治其不平也，此東垣為 
胃強邪實者設，故其性味從辛、從燥、從苦，而能消、能散，惟有滯、有濕、有積者宜之。 
今見方家，每以此為常服健脾之劑，動輒用之，而不察可否，其誤甚矣。 
一、潔古枳術丸，以白朮為君，脾得其燥，所以能健，然佐以枳實，其味苦峻，有推牆 
倒壁之功，此實寓攻於守之劑，惟脾氣不清而滯勝者，正當用之，若脾氣已虛，非所宜也， 
今人不察，相傳為補脾之藥，而朝吞暮餌，或以小兒瘦弱而制令常服，則適足以傷其氣助其 
瘦耳，用宜酌也。 
一、補中益氣湯，乃東垣獨得之心法。蓋以脾胃屬土，為水谷之海，凡五臟生成，惟此 
是賴者，在賴其發生之氣運而上行，故由胃達脾，由脾達肺，而生長萬物，滋溉一身。即如 
天地之土，其氣皆然。凡春夏之土，能生能長者，以得陽氣而上升，升則向生也。秋冬之土 
，不生不長者，以得陰氣而下降，降則向死也。今本方以升柴助生氣，以參、 、歸、術助 
陽氣，此東垣立方之意，誠盡善矣。第肺本象天，脾本象地，地天既交，所以成泰。然不知 
泰之前猶有臨，臨之前猶有復，此實三陽之元始，故余再制補陰益氣煎，正所以助臨復之氣 
，庶乎得根本之道，而足補東垣之未盡也。又補中益氣湯之用，原為補中扶陽而設，然補陽 
之義，則亦有宜否之辨，用者不可不知。如東垣用此以治勞倦內傷發熱等證，雖曰為助陽也 
，非發汗也，然實有不散而散之意，故於勞倦感寒，或陽虛咳瘧，及脾氣下陷等證，則 
最所宜也。若全無表邪寒熱，而但有中氣虧甚者，則升柴之類大非所宜。何也？蓋升柴之味 
皆兼苦寒，升柴之性皆專疏散，雖曰升麻入脾胃，柴胡入肝膽，能引清氣上升，然惟有邪者 
，固可因升而散之，使或無邪，能不因散而愈耗其中氣乎。即曰此湯以補劑為主，而惟藉升 
柴以引達清氣，不知微虛者猶可出入，大虛者必難假借，當此之時，即純用培補猶恐不及， 
而再兼疏泄，安望成功？且凡屬補陽之劑，無不能升，正以陽主升也，用其升而不用其散， 
斯得補陽之大法，此中自有玄機，又奚必升柴之是賴乎。故寇宗 極言五勞七傷之大忌柴胡 
者，是誠絕類之真見，而李時珍復又非之，余亦何容再辨哉。然理有一定，孰能越之？茲余 
單揭其要，曰∶能散者斷不能聚，能泄者斷不能補，而性味之苦寒者，亦斷非扶陽之物。只 
此便是斷按，而紛紛之議，或可判矣。 
故於諸證之中，凡其不宜用此者，則有不可不察。如表不固而汗不斂者，不可用。外無 
表邪而陰虛發熱者，不可用。陽氣無根而格陽戴陽者，不可用。脾肺虛甚而氣促似喘者，不 
可用。命門火衰而虛寒泄瀉者，不可用。水虧火亢而吐血衄血者，不可用。四肢厥逆而陽虛 
欲脫者，不可用。總之，元氣虛極者，毫不可泄，陰陽下竭者，毫不可升，真火虧敗者，毫 
不可用清涼。今人但知補中益氣湯可以補虛，一概尚之，而不知病當緊急，則此時幾微關係 
，判於一舉指之間，而纖微不可紊誤者，正此類也，余亦安能以筆盡哉。 

<目錄>卷之十七理集·雜證謨\飲食門
<篇名>述古（共四條）
屬性：王太僕曰∶內格嘔逆，食不得入，是有火也。病嘔而吐，食入反出，是無火也。 
李東垣曰∶胃中元氣盛，則能食而不傷，過時而不飢。脾胃俱旺，則能食而肥。脾胃俱 
虛，則不能食而瘦。或少食而肥，雖肥而四肢不舉，蓋脾實而邪氣盛也。又有善食而瘦者， 
胃伏火邪於氣分則能食，脾虛則肌肉削，即食 也。脾病則怠惰嗜臥，四肢不收，大便 
泄瀉。脾既病，則不能與胃行津液，故亦從而病焉。大抵脾胃虛弱，陽氣不能生長，是春夏 
之令不行，五臟之氣不生。脾病則下流乘腎，土克水，則骨乏無力，是為骨痿，令人骨髓空 
虛，足不能履地，是陰氣重疊，此陰盛陽虛之證。大法雲∶汗之則愈，下之則死，若用辛甘 
之藥滋胃，當升當浮，使生長之氣旺。言其汗者，非正發汗也，為助陽也。 
王節齋曰∶人之一身，脾胃為主，胃陽主氣，脾陰主血；胃司受納，脾司運化，一納一 
運，化生精氣，津液上升，糟粕下降，斯無病也。人惟飲食不節，起居不時，損傷脾胃，胃 
損則不能納，脾損則不能化，脾胃俱損，納化皆難，元氣斯弱，百邪易侵，而飽悶、痞積、 
關格、吐逆、腹痛、瀉痢等證作矣。故潔古制枳術之丸，東垣發脾胃之論，使人常以調理脾 
胃為主，後人稱為醫中王道，厥有旨哉。 
薛立齋曰；凡傷食飽悶，痞塞不消，若脾胃素實，止因倍食暴傷而患者，宜用神曲、山 
楂輩消耗之，否則，當慎也。東垣曰；脾胃之氣壯，則多食而不傷，過時而不飢。若脾氣虛 
弱，不能腐化者，宜培補之。若脾胃虛寒者，宜溫養之。若命門火衰者，宜溫補之。大凡食 
積痞塊，證為有形，所謂邪氣盛則實，真氣奪則虛，惟當養正則邪積自除矣。雖雲堅者削之 
，客者除之，若胃氣未虛，元氣尚實，乃可用也。或病久虛羸，或元氣素弱者，亦當固本為 
主，而佐以消導，不然，反致痞滿不食，而益其病矣。 
又曰∶若傷性熱之物者，用二陳加黃連、山楂。傷濕面之物者，用二陳加神曲、麥芽。 
傷米食，用六君加谷、 。傷麵食者，用六君加麥芽。傷肉食者，用六君加山楂。傷魚 
腥者，用六君加陳皮。傷角黍炊飯者，用六君倍加神曲。若物已消而瀉未愈者，此脾胃受傷 
也，宜用六君子。若飲食減少，食而難化者，屬脾胃虛寒也，加炮姜、木香、肉果，不應， 
加五味、吳茱萸、補骨脂。脾腎虛寒者，須服八味丸，否則，多患脾虛中滿之證。其神曲、 
麥芽，雖助戊土以腐熟水谷。然麥芽一味，余嘗以治婦人喪子，乳房脹痛欲成癰者，用一二 
兩炒熟，煎服即消，其破血散氣可知矣。丹溪雲∶麥芽消腎。《婦人良方》雲∶神曲善下胎 
。皆克伐之功多，而補益之功少，亦不宜輕用。今有能食難化，而食後反飽者，乃脾氣虛弱 
，不能腐化水谷也。若服清胃、平胃等劑，或加熱渴、嘔吐、或腹脹、泄瀉等證者，乃是脾 
胃復傷，急用六君子加芍藥、木香、炮姜補之。亦有屬脾氣鬱結者，當解郁健脾。若用清涼 
降火，以致中氣虛痞而不食，或食而反出，又以為噎膈，用行氣化痰者，必致不救也。 

<目錄>卷之十七理集·雜證謨\飲食門
<篇名>飲食論列方
屬性：排氣飲（新和六） 和胃飲（新和五） 大和中飲（新和七） 神香散（新和二十） 抑扶煎（ 
新熱十一） 二陳湯（和一） 小和中飲（新和八） 平胃散（和十七） 養中煎（新熱四） 大健 
脾丸（和八五） 理陰煎（新熱三） 理中湯（熱一） 四君子湯（補一） 五苓散（和一八二） 胃 
苓湯（和百九十） 五君子煎（新熱六） 歸脾湯（補三二） 溫胃飲（新熱五） 六君子湯（補五） 
右歸飲（新補三） 右歸丸（新補五） 五味異功散（補四） 胃關煎（新熱九） 一陰煎（新補 
八） 補中益氣湯（補三十） 二陰煎（新補十） 四陰煎（新補十二） 四味回陽飲（新熱一） 
五德丸（新熱十八） 九氣丹（新熱二三） 八味地黃丸（補一二一） 徙薪飲（新寒四） 清化飲 
（新因十三） 芍藥枳術丸（新和十六） 枳術丸（和七九） 赤金豆（新攻二） 葛花解酲湯（和 
一二四） 神佑丸（攻四八） 備急丸（攻五二） 黃芩芍藥湯（寒百九） 木香人參枳術丸（和八 
二） 

<目錄>卷之十七理集·雜證謨\飲食門
<篇名>論外備用方
屬性：人參散（和一二六 虛寒） 啟脾丸（和八六 溫胃行滯） 養胃進食丸（和八九） 茯苓飲 
（和九三 調胃進食） 法制陳皮（和七十） 化滯調中湯（和五九 行滯） 健脾散（和六三 
溫中和胃） 大正氣散（和二四 暖胃） 加味二陳湯（和三 食郁） 和中丸（和八八 開胃） 
消食丸（和九十 行滯） 藿香正氣散（和二十 寒滯） 曲術丸（和二百一 化食） 加味枳 
術丸（和八三） 龍腦雞蘇丸（和三七二 酒毒） 甘露湯（熱七三 和胃進食） 強中湯（熱九 
二生冷傷脾） 參術健脾湯（和六四 行滯） 溫胃化痰丸（熱九八 寒痰） 理中化痰丸（熱 
九虛痰） 丁香茯苓湯（熱六三 溫胃進食） 八味理中丸（熱七） 

<目錄>卷之十七理集·雜證謨\脾胃
<篇名>經義
屬性：《靈蘭秘典論》曰∶脾胃者，倉廩之官，五味出焉。 
《營衛生會篇》曰∶人受氣於谷，谷入於胃，以傳於肺，五臟六腑，皆以受氣，其清者 
為營，濁者為衛，營在脈中，衛在脈外。 
《熱論》曰∶陽明者，十二經脈之長也。 
《經脈別論》曰∶食氣入胃，散經於肝。（詳前飲食門） 
《六節藏象論》曰∶天食人以五氣，地食人以五味（詳前飲食門）。脾、胃、大腸、小腸 
、三焦、膀胱者，倉廩之本，營之居也，名曰器，能化糟粕，轉味而入出者也。其華在唇四 
白，其充在肌，其味甘，其色黃，此至陰之類，通於土氣。凡十一髒，皆取決於膽也。 
《五味篇》曰∶谷始入於胃，其精微者，先出於胃之兩焦，以溉五臟，別出兩行，營衛 
之道。其大氣之搏而不行者，積於胸中，命曰氣海，出於肺，循喉咽，故呼則出，吸則入。 
天地之精氣，其大數常出三入一，故谷不入，半日則氣衰，一日則氣少矣。 
《決氣篇》帝曰∶余聞人有精、氣、津液、血、脈，余意以為一氣耳，今乃辨為六名 
，余不知其所以然。岐伯曰∶兩神相搏，合而成形，常先身生，是謂精。何謂氣？岐伯曰∶ 
上焦開發，宣五穀味，熏膚，充身，澤毛，若霧露之溉，是謂氣。何謂津？岐伯曰∶腠理髮 
泄，汗出溱溱，是謂津。何謂液？岐伯曰∶谷入氣滿，淖澤注於骨，骨屬屈伸，泄澤，補益 
腦髓皮膚潤澤，是謂液。何謂血？岐伯曰∶中焦受氣取汁，變化而赤，是謂血。何謂脈？岐伯 
曰∶壅遏營氣，令無所避，是謂脈。黃帝曰∶六氣者，有餘不足，氣之多少，腦髓之虛實， 
血脈之清濁，何以知之？岐伯曰∶精脫者，耳聾；氣脫者，目不明；津脫者，腠理開，汗大 
泄；液脫者，骨屬屈伸不利，色夭，腦髓消，脛酸，耳數鳴；血脫者，色白，夭然不澤 
，其脈空虛，此其候也。帝曰∶六氣者，貴賤何如？岐伯曰∶六氣者各有部主也，其貴賤善 
惡，可為常主，然五穀與胃為大海也。 
《邪客篇》曰∶五穀入於胃也，其糟粕、津液、宗氣，分為三隧。故宗氣積於胸中，出 
於喉嚨，以貫心脈而行呼吸焉。營氣者，泌其津液，注之於脈，化以為血，以營四末，內注 
五臟六腑，以應刻數焉。衛氣者，出其悍氣之 疾，而先行於四末分肉皮膚之間而不休 
者也。 
《平人絕谷篇》曰∶平人胃滿則腸虛，腸滿則胃虛，更實更虛，故氣得上下，五臟安定 
，血氣和，則精神乃居，故神者水谷之精氣也。 
《動輸篇》曰；胃為五臟六腑之海，其清氣上注於肺，肺氣從太陰而行之，其行也，以 
息往來，故人一呼脈再動，一吸脈亦再動，呼吸不已，故動而不止。 
《五臟別論》帝曰∶氣口何以獨為五臟主？岐伯曰∶胃者，水谷之海，六腑之大源也 
。五味入口，藏於胃，以養五臟氣，氣口亦太陰也。是以五臟六腑之氣味，皆出於胃，而變 
見於氣口。故五氣入鼻，藏於心肺，心肺有病，而鼻為之不利也。 
《平人氣象論》曰∶平人之常氣稟於胃，胃者，平人之常氣也，人無胃氣曰逆，逆者死 
。人以水谷為本，故人絕水谷則死，脈無胃氣亦死。所謂無胃氣者，但得真髒脈，不得胃氣 
也。所謂不得胃氣者，肝不弦，腎不石也。胃之大絡，名曰虛里，貫鬲絡肺，出於左乳下， 
其動應衣，脈宗氣也。盛喘數絕者，則病在中；結而橫，有積矣；絕不至曰死。乳之下其動 
應衣，宗氣泄也。 
《玉機真藏論》曰∶五臟者皆稟氣於胃，胃者五臟之本也。藏氣者，不能自致於手太陰 
，必因於胃氣，乃至於手太陰也。故五臟各以其時，自為而至於手太陰也。故邪氣勝者，精 
氣衰也。故病甚者，胃氣不能與之俱至於手太陰，故真髒之氣獨見，獨見者病勝髒也，故曰 
死。脾脈者土也，孤髒以灌溉四傍者也。善者不可得見，惡者可見。其來如水之流者，此謂 
太過，病在外；如鳥之喙者，此謂不及，病在中。太過則令人四肢不舉；其不及，則令人九 
竅不通，名曰重強。脈弱以滑，是有胃氣。形氣相失，謂之難治；色夭不澤，謂之難已；脈 
實以堅，謂之益甚；脈逆四時，為不可治。必察四難，而明告之。 
《陰陽別論》曰∶所謂陰者，真髒也，所謂陽者，胃脘之陽也。別於陽者，知病處也； 
別於陰者，知死生之期。 
《生氣通天論》曰∶陰之所生，本在五味，陰之五宮，傷在五味。是故味過於酸，肝氣 
以津，脾氣乃絕。味過於咸，大骨氣勞，短肌，心氣抑。味過於甘，心氣喘滿，色黑，腎氣 
不衡。味過於苦，脾氣不濡，胃氣乃濃。味過於辛，筋脈沮弛，精神乃央。是故謹和五味， 
骨正筋柔，氣血以流，腠理以密，如是則骨氣以精，謹道如法，長有天命。 
《陽明脈解篇》帝曰∶足陽明之脈病，惡人與火，聞木音則惕然而驚，何也？岐伯曰∶ 
陽明者，胃脈也，胃者土也，故聞木音而驚者，土惡木也。陽明主肉，其脈血氣盛，邪客之 
則熱，熱甚則惡火。陽明厥則喘而惋，惋則惡人。帝曰∶或喘而死者，或喘而生者，何也？ 
岐伯曰∶厥逆連髒則死，連經則生。帝曰∶病甚則棄衣而走，登高而歌，或至不食數日，逾 
垣上屋，所上之處，皆非其素所能也，病反能者何也？岐伯曰∶四肢者諸陽之本也，陽盛則 
四肢實，實則能登高也。熱盛於身，故棄衣而走也。其妄言罵詈。不避親疏而歌者，陽盛則 
使人妄言罵詈，不避親疏而不欲食，不欲食，故妄走也。 
《太陰陽明論》帝曰∶太陰陽明為表里，脾胃脈也，生病而異者何也？岐伯曰∶陰陽 
異位，更虛更實，更逆更從，或從內，或從外，所從不同，故病異名也。帝曰∶願聞其異狀 
也。岐伯曰∶陽者天氣也，主外；陰者，地氣也，主內。故陽道實，陰道虛。故犯賊風虛邪 
者，陽受之；飲食不節，起居不時者，陰受之。陽受之則入六腑，陰受之則入五臟。入六腑 
則身熱不時臥，上為喘呼；入五臟則 滿閉塞，下為飧泄，久為腸 。故喉主天氣 
，咽主地氣。故陽受風氣，陰受濕氣。故陰氣從足上行至頭，而下行循臂至指端；陽氣從手 
上行至頭，而下行至足。故曰陽病者上行極而下，陰病者下行極而上。故傷於風者，上先受 
之；傷於濕者，下先受之。帝曰∶脾病而四肢不用何也？岐伯曰∶四肢皆稟氣於胃，而不得 
至經，必因於脾乃得稟也。今脾病不能為胃行其津液，四肢不得稟水谷氣，氣日以衰，脈道 
不利，筋骨肌肉皆無氣以生，故不用焉。帝曰∶脾與胃以膜相連耳，而能為之行其津液何也 
？岐伯曰∶足太陰者三陰也，其脈貫胃屬脾絡嗌，故太陰為之行氣於三陰。陽明者表也，五 
髒六腑之海也，亦為之行氣於三陽。臟腑各因其經而受氣於陽明，故為胃行其津液。四肢不 
得稟水谷氣，日以益衰，陰道不利，筋骨肌肉無氣以生，故不用焉。 
《藏氣法時論》曰∶脾病者，身重，善肌肉痿，足不收，行善 ，腳下痛，虛則腹滿腸 
鳴，飧泄食不化，取其經，太陰陽明少陰血者。脾苦濕，急食苦以燥之。病在脾，愈於秋， 
秋不愈，甚於春，春不死，持於夏，起於長夏，禁溫食、飽食、濕地、濡衣。脾欲緩，急食 
甘以緩之，苦瀉之，甘補之。 
《五邪篇》曰∶邪在脾胃，則病肌肉痛。陽氣有餘，陰氣不足，則熱中善飢；陽氣不足 
，陰氣有餘，則寒中腸鳴腹痛；陰陽俱有餘，若俱不足，則有寒有熱，皆調於三里。 
《水熱穴論》曰∶腎者胃之關也，關門不利，故聚水而從其類也。 
《本病論》曰∶飲食勞倦即傷脾。 
《邪氣臟腑病形篇》曰∶有所擊仆，若醉入房，汗出當風，則傷脾。 
《病能論》曰∶人迎者胃脈也，逆而盛，則熱聚於胃口而不行，故胃脘為癰也。 
《經水篇》曰∶足陽明，五臟六腑之海也。其脈大，血多氣盛，熱壯，刺此者不深弗散 
，不留不瀉也。 
《痿論》帝曰∶論言治痿者獨取陽明何也？岐伯曰∶陽明者，五臟六腑之海，主潤宗筋 
，宗筋主束骨而利機關也。沖脈者，經脈之海也，主滲灌溪谷，與陽明合於宗筋，陰陽總宗 
筋之會，會於氣街，而陽明為之長，故屬於帶脈，而絡於督脈。故陽明虛則宗筋縱，帶脈不 
引，故足痿不用也。 
《本輸篇》曰∶下三里三寸，為巨虛上廉，復下上廉三寸，為巨虛下廉也；大腸屬上， 
小腸屬下，足陽明胃脈也。大腸小腸皆屬於胃，是足陽明也。 
《玉版篇》曰∶人之所受氣者，谷也。谷之所注者，胃也。胃者，水谷氣血之海也。海 
之所行雲氣者，天下也。胃之所出氣血者，經隧也。經隧者，五臟六腑之大絡也，迎而奪之 
而已矣。 

<目錄>卷之十七理集·雜證謨\脾胃
<篇名>論脾胃
屬性：脾胃為水谷之海，得後天之氣也。何也？蓋人之始生本乎精血之原，人之既生，由乎水 
谷之養，非精血無以立形體之基，非水谷無以成形體之壯。精血之司在命門，水谷之司在脾 
胃，故命門得先天之氣，脾胃得後天之氣也。是以水谷之海，本賴先天為之主，而精血之海 
，又必賴後天為之資。故人之自生至老，凡先天之有不足者，但得後天培養之力，則補天之 
功亦可居其強半，此脾胃之氣所關於人生者不小。且先天如朝廷，後天如司道，執政在先天 
，布政在後天，故人自有生以後，無非後天為之用，而形色動定，一無胃氣之不可。故經曰 
∶平人之常氣稟於胃，胃者平人之常氣也，人無胃氣曰逆，逆者死。又曰∶人以水谷為本， 
人絕水谷則死，脈無胃氣亦死。正以人之胃氣即土氣也，萬物無土皆不可，故土居五行之中 
而主於四季，即此義也。 
由此推之，則凡胃氣之關於人者，無所不至，即臟腑、聲色、脈候、形體，無不皆有胃 
氣，胃氣若失，便是凶候。如五臟胃氣之病，則凡氣短氣奪而聲啞喘急者，此肺之胃敗也。 
神魂失守，昏昧日甚，而畏寒異常者，此心之胃敗也。躁擾煩劇，囊縮痙強，而恐懼無已者 
，此肝膽之胃敗也；脹滿不能運，飲食不能入，肉脫痰壅而服藥不應者，此脾之胃敗也。關 
門不能禁，水泉不能化，熱蒸不能退，骨痛之極不能解者，此腎之胃敗也。又如五色之有胃 
氣者，無論青紅黑白，皆宜兼蒼黃明潤，若色赤如赭，或如 血；色青如藍，或如草滋 
；色白如鹽，或如枯骨；色黃如枳實，或如黃土；色黑如 ，或如地蒼，而加之沉晦， 
是皆五色之胃敗也。又如脈象之有胃氣者，經曰∶脈弱以滑，是有胃氣；脈實以堅，謂之益 
甚；脈逆四時，為不可治。故無論浮、沉、遲、數，皆宜兼見緩滑，方是脈中之胃氣。若見 
但弦、但鈎、但毛、但石、但代，或弦搏之極而全無和氣，或微渺之極而全無神氣，總雲 
真髒之見，是皆五脈之胃敗也。不獨此也，即如情性氣質，亦無不關於胃氣，蓋土性濃重， 
而輕薄者少胃氣，土色蒼固，而夭嫩者少胃氣，是可知土氣為萬物之源，胃氣為養生之主， 
胃強則強，胃弱則衰，有胃則生，無胃則死。 
是以養生家必當以脾胃為先，而凡脾胃受傷之處，所不可不察也。蓋脾胃之傷於外者， 
惟勞倦最能傷脾，脾傷則表里相通，而胃受其困者為甚。脾胃之傷於內者，惟思憂忿怒最為 
傷心，心傷則母子相關，而化源隔絕者為甚，此脾胃之傷於勞倦情志者，較之飲食寒暑為更 
多也。故經曰∶二陽之病發於脾，有不得隱曲，女子不月，其傳為風消，其傳為息賁者，死 
不治。再此之外，則脾胃屬土，惟火能生，故其本性則常惡寒喜暖，使非真有邪火，則寒涼 
之物最宜慎用，實所以防其微也。若待受傷，救之能無晚乎？此脾胃之傷於寒涼生冷者，又 
飲食嗜好之最易最多者也。故昔有柳公度者，善於攝生，或問其致壽之術，則曰∶我無他也 
，但不以氣海熟生物，暖冷物，亦不以元氣佐喜怒耳。此得善養脾胃之道，所以便能致壽。 
故凡欲察病者，必須先察胃氣，凡欲治病者，必須常顧胃氣，胃氣無損，諸可無慮。奈 
何今之醫家習矣不察，初不知元氣胃氣為何物，動輒止知攻病，開口便雲有火，以致敗人胃 
氣，絕人谷氣者，不可勝紀。殊不知病之與命，孰為重輕？正之與邪，孰為緩急？矧此中的確 
之用，孰者宜先，孰者宜後，自有標本一定之理，原非可以意湊猜摸者也。世有庸流，每借 
竊一二成語，東扯西拽，以似為是，偏執惑亂，欺人誤人，倘不幸遇之而不能燭其真偽，其 
亦命之使然乎，悲乎！悲乎！ 

<目錄>卷之十七理集·雜證謨\脾胃
<篇名>論東垣《脾胃論》
屬性：人以水谷為本，故脾胃為養生之本，惟東垣獨知其義，發為《脾胃論》曰∶歷觀《內經 
》諸篇而參考之，則元氣之充足，皆由脾胃之氣無所傷，而後能滋養元氣，若胃氣之本弱， 
飲食自倍，則脾胃之氣既傷，而元氣亦不能充，此諸病之所由生也。因引《內經》之義，如 
《生氣通天論》曰∶蒼天之氣，清淨則志意治，順之則陽氣固，雖有賊邪，弗能害也。陽氣 
者，煩勞則張。故蒼天之氣貴清淨，陽氣惡煩勞，此病從脾胃生者一也。又引《五常政大論 
》曰∶陰精所奉其人壽，陽精所降其人夭。陰精所奉，謂脾胃既和，谷氣上升，春夏令行， 
故其人壽。陽精所降，謂脾胃不和，谷氣下流，收藏令行，故其人夭，此病從脾胃生者二也 
。又引《六節藏象論》曰∶脾胃、大腸、小腸、三焦、膀胱者，倉廩之本，營之居也，此至 
陰之類，通於土氣。凡十一髒者，皆取決於膽也。夫膽者，少陽春生之氣，春氣生則萬化安 
，故膽氣春升，則余髒從之，膽氣不升，則餐泄腸 不一而起，此病從脾胃生者三也。 
又引《本論》曰∶天食人以五氣，地食人以五味，此之謂氣者，上焦開發，宣五穀味，熏膚 
，充身，澤毛，若霧露之溉，是謂氣。氣或乖錯，人何以生？此病從脾胃生者四也。夫內傷 
脾胃，乃傷其氣，外感風寒，乃傷其形，傷其外為有餘，有餘者瀉之；傷其內為不足，不足 
者補之。內傷不足之病，苟誤認作外感有餘之病，而反瀉之，則虛其虛也。實實虛虛，如此 
死者，醫殺之耳。然則奈何？惟當以辛甘溫之劑補其中而升其陽，甘寒以瀉其火則愈矣。經 
曰∶勞者溫之，損者溫之。又曰∶溫能除大熱，大忌苦寒之藥。諸如此論，皆東垣獨得之見 
也。 
茲察其所謂蒼天貴清淨，陽氣惡煩勞者，此指勞倦之為病也。所謂收藏令行，故其人夭 
者，此指陰盛陽衰之為病也。所謂春氣升則萬物安者，此指降則無生之為病也。所謂氣或乖 
錯，人何以生者，此指陽氣受傷之為病也。東垣此言，其垂惠後世，開導末學之功，誠非小 
矣。獨怪其前論中又有矛盾之談，如曰飲食失節，寒溫不適，脾胃乃傷，此固喜、怒、憂、 
恐損耗元氣，資助心火，心不主令，相火代之，相火者，下焦包絡之火，元氣之賊也，火與 
元氣不兩立，火勝則乘其土位，此所以為病。若此數語，則大見矛盾矣。第觀其前四條，則 
總慮陽氣之受傷也，故曰大忌苦寒之藥。此一節又雲火勝之為病，更當何法以治之？且所云 
喜、怒、憂、恐損傷元氣，資助心火，火勝則乘其土位，此何說也？夫元氣既損，多見生陽 
日縮，神氣日消，何以反助心火？脾胃屬土，得火則生，何謂火勝則乘其土位？且人之元氣， 
本貴清和，寒固能病，熱亦能病。然熱傷元氣，而因勞動火者，固常有之，此自不得不從清 
補；若因勞犯寒，而寒傷脾胃者，尤酷尤甚，此可概言為火乎？第熱證顯而寒證隱，故熱證 
易見而寒證不之覺也；真熱證猶易辨，而假熱證尤不易辨也。矧元氣屬陽，火其類也，而熱 
為同氣，邪猶可制；陰為陽賊，寒其仇也，而生機被伐，無不速亡，故經雲少火生氣，未聞 
少寒生氣也。又雲避風如避箭，未聞避熱如避箭也。由此觀之，則何不曰寒與元氣不兩立，而 
反雲火與元氣不兩立乎？茲舉火字特以為言，致令後生之妄言火者，反盡忘東垣前四條之格 
言，而單執不兩立之說，用為治火之成按，是東垣戒之而反以誨之，此其白璧之瑕，余實不 
能不為東垣惜也。 
及再考東垣之方，如補中益氣湯，昇陽益胃湯，黃 人參湯，清暑益氣湯等方，每用升 
柴，此即其培養春生之意，而每用芩連，亦即其制伏火邪之意，第以二三分之芩連，固未必 
即敗陽氣，而以五七分之參術，果即能斡旋元氣乎？用是思及仲景，見其立方之則，用味不 
過三四品，用數每至二三兩；且人之氣血本大同，疾病多相類，而仲景之方大而簡，東垣之 
方小而雜，何其懸絕一至如此？此其中要必有至道存焉。賓以後學，固不敢直判其孰是孰非 
，而私心嚮往，則不能不霄壤於其間也。一、脾胃三方，有論在前飲食門。 

<目錄>卷之十七理集·雜證謨\脾胃
<篇名>論治脾胃
屬性：脾胃有病，自宜治脾，然脾為土髒，灌溉四傍，是以五臟中皆有脾氣，而脾胃中亦皆有 
五臟之氣，此其互為相使，有可分而不可分者在焉，故善治脾者，能調五臟，即所以治脾胃 
也；能治脾胃，而使食進胃強，即所以安五臟也。今人止知參、苓、枳、術、山楂、麥芽、 
神曲、濃朴之類，乃為脾胃之藥，而不知風寒濕熱皆能犯脾，飲食勞倦皆能傷脾，如風邪勝 
者宜散之，則麻黃、桂枝、柴胡、干葛之類皆是也。寒邪勝者宜溫之，則桂、附、乾薑、丁 
香、茱萸之類皆是也。熱邪勝者宜寒之，則芩、連、知、柏、梔子、石膏之類皆是也。濕邪 
勝者宜燥之，則蒼朮、白朮、半夏、豬苓之類皆是也。飲食停積者宜行之，則三棱、蓬術、 
大黃、芒硝之類皆是也。勞倦內傷者宜補之，則人參、黃 、白朮、杜仲之屬皆是也。 
然臟腑雖分十一，而同有陰陽，同此血氣，矧太陰常多血少氣，陽明常多血多氣，使此 
中之血瘀，則承氣、抵當之類總屬脾胃之藥；使此中之血虛，則四物、五物、理陰、五福之 
類又孰非脾胃之藥乎？再若五臟之邪皆通脾胃，如肝邪之犯脾者，肝脾皆實，單平肝氣可也 
；肝強脾弱，舍肝而救脾可也。心邪之犯脾者，心火熾盛，清火可也；心火不足，補火以生 
脾可也。肺邪之犯脾者，肺氣壅塞，當泄肺以蘇脾之滯；肺氣不足，當補肺以防脾之虛。腎 
邪之犯脾者，脾虛則水能反克，救脾為主；腎虛則啟閉無權，壯腎為先。至若胃司受納，脾 
主運化，若能納而不化，此脾虛之兆易見；若既不能納，又不能運，此脾胃之氣俱已大虧， 
即速用十全大補、六味回陽等劑尤恐不及，而尚欲以楂、苓、枳術之類，冀為脾胃之永賴乎 
？是以脾胃受傷，但使能去傷脾者，即俱是脾胃之藥。此中理奧機圓，姑舉此以見其概，而 
隨宜應變，誠有非言能盡悉者。且諸藥入口，必先入胃而後行及諸經，若妄用相妨相礙等物 
，亦豈有既入其腑，能不先犯脾胃，而竟走他髒者乎？倘不明此理，而徒執一二成方，曰∶ 
此可攻邪，此可健胃，則其胸次可知矣。 

<目錄>卷之十七理集·雜證謨\脾胃
<篇名>述古（共二條）
屬性：徐東皋曰∶百凡治病，胃氣實者，攻之則去，而疾恆易愈。胃氣虛者，攻之不去。蓋以 
本虛，攻之則胃氣益弱，反不能行其藥力，而病所以自如也。非藥不能去病，亦以主氣不行 
藥力故也。若峻攻之，則元氣傷而病益甚，若不知機，攻盡元氣則死矣。如虛熱者，服寒涼 
之藥而熱反甚何也？經曰∶服寒而反熱者，奈何？岐伯曰∶治其王氣，是以反也。若胃氣不虛 
，雖有病者，不攻自愈，故中醫用藥亦常效焉。觀夫藜藿野人之病，嘗不藥自愈可知矣。故 
曰∶治病不察脾胃之虛實，不足以為太醫。 
又曰∶漢張仲景着《傷寒論》，專以外傷為法，其中顧盼脾胃元氣之秘，世醫鮮有知之 
者。觀其少陽證，小柴胡湯用人參，則防邪氣之入三陰，或恐脾胃稍虛，邪乘而入，必用人 
參、甘草，固脾胃以充元氣，是外傷未嘗忘內因也。至於陽毒升麻湯、人參敗毒散、化斑湯 
、黃連湯、白通湯、理中湯、炙甘草湯、橘皮湯、五味子湯、栝蔞根湯、建中湯等，未嘗不 
用參 以治外感，可見仲景公之立方，神化莫測。或者只以外傷是其所長，而內傷非所知也 
，此誠不知公者也。何今世之醫不識元氣之旨，惟見王綸《雜着》戒用人參之謬說，執泥不 
移，樂用苦寒攻病之標，致誤蒼生，死於非命，抑何限耶！間有病家疑信相半，兩勿之從， 
亦但不速其死耳，直以因循，俟其元氣自盡，終莫之救而致斃者，可謂知乎。況斯世斯時， 
人物劇繁，稟氣益薄，兼之勞役名利之場，甚至蹈水火而不知恤，耽酒色以竭其真，不謂內 
傷元氣，吾弗信也。觀其雜病稍用攻擊，而脾胃遂傷，甚則絕谷而死者，皆可類推矣。 

<目錄>卷之十七理集·雜證謨\脾胃
<篇名>脾胃論列方
屬性：理中湯（熱一） 理陰煎（新熱三） 十全大補湯（補二十） 四物湯（補八） 五福飲（新補 
六） 建中等湯（補二二後） 白通湯（熱一四五） 五物煎（新因三） 栝蔞根湯（散百七） 化 
斑湯（寒三） 橘皮湯（和二九八） 六味回陽飲（新熱二） 黃連湯（寒百三） 炙甘草湯（熱四 
四） 人參敗毒散（散三六） 抵當湯（攻三七） 五味子湯（補五七） 陽毒升麻湯（散百六） 
承氣湯（攻一） 小柴胡湯（散十九） 

<目錄>卷之十七理集·雜證謨\脾胃
<篇名>論外備用方
屬性：歸脾湯（補三二） 二陳湯（和一） 五味異功散（補四） 煨腎丸（補一四六 能消谷） 平 
胃散（和十七） 加味四君子湯（補二） 胃苓湯（和百九十） 四君子湯（補一） 加味枳術丸（ 
和八三） 啟脾丸（和八六 行滯） 六君子湯（補五） 養胃進食丸（和八九） 人參散（和二百 
六十 虛寒） 大健脾丸（和八五） 藿香正氣散（和二十 寒滯） 安脾散（熱六七 虛寒不化 
）大七香丸（和一三一 氣寒） 丁香茯苓湯（熱六三 溫胃行滯） 九寶丹（熱一四三 溫理 
脾胃） 大半夏湯（和十一 痰飲） 藿香安胃散（熱七一 脾虛氣滯） 太和餅（小九） 參苓 
白朮散（補五四） 木香人參枳術丸（和八二） 和中丸（和八八 溫脾胃） 參術健脾丸（和六 
四虛滯） 八味湯（熱一四一 虛寒氣滯） 溫胃湯（熱十二 暖胃和中） 

<目錄>卷之十七理集·雜證謨\眩運
<篇名>經義
屬性：《口問篇》曰∶上氣不足，腦為之不滿，耳為之苦鳴，頭為之苦傾，目為之眩。 
《衛氣篇》曰∶下虛則厥，下盛則熱，上虛則眩，上盛則熱痛。 
《海論》曰∶髓海有餘，則輕勁多力，自過其度；髓海不足，則腦轉耳鳴，脛酸眩 
冒，目無所見，懈怠安臥。 
《五藏生成篇》曰∶徇蒙招尤，目冥耳聾，下實上虛，過在足少陽厥陰，甚則入肝。 
《脈要精微論》曰∶浮而散者，為 仆。 
《決氣篇》曰∶精脫者耳聾，氣脫者目不明。 
《厥論》曰∶巨陽之厥，則腫首頭重，足不能行，發為 仆。 
《經脈篇》曰∶督脈實則脊強，虛則頭重，高搖之。五陰氣俱絕，則目系轉，轉則目運 
；目運者，為志先死；志先死，則遠一日半死矣。 
《至真要大論》曰∶諸風掉眩，皆屬於肝。太陽司天，民病善悲，時眩仆。太陽之復， 
頭痛，善悲，時眩仆，食減。 
《氣交變大論》曰∶歲木太過，風氣流行，脾土受邪，民病飧泄食減，甚則忽忽善怒， 
眩冒巔疾。 
《六元正紀大論》曰∶木郁之發，甚者耳鳴、眩轉，目不識人，善暴僵仆。 

<目錄>卷之十七理集·雜證謨\眩運
<篇名>論證（共四條）
屬性：眩運一證，虛者居其八九，而兼火兼痰者，不過十中一二耳。原其所由，則有勞倦過度 
而運者，有饑飽失時而運者，有嘔吐傷上而運者，有泄瀉傷下而運者，有大汗忘陽而運者， 
有目驚心而運者，有焦思不釋而運者，有被毆被辱氣奪而運者，有悲哀痛楚，大叫大 
呼而運者，此皆傷其陽中之陽也。又有吐血、衄血、便血而運者，有癰膿大潰而運者，有金 
石破傷，失血痛極而運者，有男子縱慾，氣隨精去而運者，有婦女崩淋，產後去血而運者， 
此皆傷其陰中之陽也。再若大醉之後，濕熱相乘而運者，傷其陰也；有大怒之後，木肆其強 
而運者，傷其氣也；有痰飲留中，治節不行而運者，脾之弱也，此亦有餘中之不足也。至若 
年老精衰，勞倦日積，而忽患不眠，忽苦眩運者，此營衛兩虛之致然也。由此察之，虛實可 
辨矣。即如《內經》之言，亦無非言虛，而向後世諸家每多各逞億說，其於病情經義，果相 
合否？指南若北，後學能無誤乎。因摘其尤者，悉之如下。 
一、河間之論眩運，獨取《至真要大論》一句，曰∶諸風掉眩，皆屬肝木，風主動故也 
。所謂風氣甚而頭目眩運者，由風木旺，必是金衰不能制木，而木復生火，風火皆屬陽，陽 
主乎動，兩動相搏，則為之旋轉；故火本動也，焰得風則自然旋轉也。此釋風木之義，固然 
似矣，然不知《至真要大論》之言，乃言運氣、髒氣所屬之理，非所以悉眩運之病情也，必 
若《口問篇》《衛氣篇》《決氣篇》《經脈篇》《海論》等義，方為最切最近之論，何河間 
一無引證，而獨言風火二字以該眩運一證，豈無失乎？又若丹溪之論眩運曰∶痰在上，火在 
下，火炎上而動其痰也。此證 
屬痰者多，蓋無痰不能作眩，雖因風者，亦必有痰；挾氣虛者，亦宜治痰為主，兼用補氣降 
火之藥。若據此論，則凡屬眩運，無非痰證也。何軒岐之言絕然不及痰飲，而但曰上氣不足 
，頭為之苦傾，目為之眩；曰上虛則眩；曰督脈虛則頭重，高搖之；曰髓海不足，則腦轉耳 
鳴而眩冒，凡此者，豈皆痰證耶？又若余前章所列諸證，無非眩運之由，亦豈皆痰證耶？故 
在丹溪則曰∶無痰不能作眩，當以治痰為主，而兼用他藥。余則曰∶無虛不能作眩，當以治 
虛為主，而酌兼其標，孰是孰非，余不能必，姑引經義以表其大意如此，尚俟明者正之。 
一、頭痛之病，上實證也；頭眩之病，上虛證也。故《內經》分別甚明，曰∶頭痛巔疾，上 
實下虛。又曰∶上實下虛，為厥巔疾。此以邪氣在上，所以為痛，故曰上實也。至若眩運之 
病，則曰∶上氣不足，又曰∶上虛則眩，未聞言上之實也。而後世諸家，如嚴用和、楊仁齋 
輩，有曰結而為飲，隨氣上逆者；有曰疲勞過度，下虛上實者；有曰腎家不能納氣，使諸 
家氣逆奔而上者；即如朱丹溪，亦曰痰在上，火在下，凡此皆言上實也，何與《內經》相 
反 
若此，噫！此實後人之不明耳。夫眩運之證，或為頭重，或為眼黑，或為腦髓旋轉不可以動 
，求其言實之由，不過為頭重者為上實，而不知頭本不重於往日，而惟不勝其重者，乃甚於 
往日耳，上力不勝，陽之虛也，豈上實乎？又何氣不歸元，及諸氣逆奔之有？蓋上實者，宜降 
宜抑，上虛者，最不宜再伐生氣，此上實下虛之旨，有不可不辨，而誤則害矣。 
一、頭眩有大小之異，總頭眩也，於此察之，可得虛實之情矣。何以言之？如今人之氣 
稟薄 
弱者，無論少壯，或於勞倦，或於酒色之後，或忽有耳鳴如磬，或頭眩眼黑，倏頃而止者， 
乃人所常有之事。至於中年之外，多見眩仆卒倒等證，亦人所常有之事，但忽運而忽止者， 
人皆謂之頭運眼花，卒倒而不醒者，人必謂之中風中痰。不知忽止者，以氣血未敗，故旋見 
而旋止 
，即小中風也；卒倒而甚者，以根本既虧，故遽病而難復，即大頭眩也，且必見於中年之外 
，而較之少壯，益又可知。於此察之，則其是風非風，是痰非痰，而虛實從可悟矣。何今人 
不識病機，但見眩仆不語等證，無不謂之風痰，而非消即散，吾恐幾微之氣，有不堪再加鏟 
削矣，深可悲也。 

<目錄>卷之十七理集·雜證謨\眩運
<篇名>論治（共三條）
屬性：一、頭眩雖屬上虛，然不能無涉於下。蓋上虛者，陽中之陽虛也；下虛者，陰中 
之陽虛也。陽中之陽虛者，宜治其氣，如四君子湯、五君子煎、歸脾湯、補中益氣湯。如兼 
嘔吐者，宜聖術煎大加人參之類是也。陰中之陽虛者，宜補其精，如五福飲、七福飲、左歸 
飲、右歸飲、四物湯之類是也。然伐下者必枯其上，滋苗者必灌其根。所以，凡治上虛者， 
猶當以兼補氣血為最，如大補元煎、十全大補湯，及諸補陰補陽等劑，俱當酌宜用之。 
一、眩運證，凡有如前論首條所載病源者，當各因其證求而治之。其或有火者宜兼清火 
，有痰者宜兼清痰，有氣者宜兼順氣，亦在乎因機應變。然無不當以治虛為先，而兼治為佐 
也。 
一、古法之治眩運，亦有當察者。丹溪曰∶濕痰者，多宜二陳湯。火者加酒芩。挾氣虛 
者，相火也，治痰為先，挾氣藥降火，如東垣半夏白朮天麻湯之類。眩運不可當者，以大黃 
酒炒為末，茶湯調下。火動其痰，用二陳加黃芩、蒼朮、羌活，散風行濕。附錄曰∶有早起 
眩運，須臾自定，日以為常者，正元散下黑錫丹。傷濕頭運，腎着湯加川芎，名除濕湯。有 
痰，青州白丸子。 
愚謂古法之治眩運，如半夏白朮天麻湯，治脾痰也；二陳湯加黃芩，治熱痰也；青州白 
丸子治風痰、寒痰也；腎着湯，治濕痰也。此外，如大黃末之治眩運不可當，惟痰火之壅者 
宜之；黑錫丹之重墜，惟氣實於上者宜之。第恐眩運一證，實痰實火者無幾，而亦非上盛之 
病，此古方之有宜否用者，不可不審。 

<目錄>卷之十七理集·雜證謨\眩運
<篇名>述古
屬性：劉宗濃雲∶眩運一證，人皆稱為上盛下虛所致，而不明言其所以然之故。蓋所謂虛者， 
血與氣也；所謂實者，痰涎風火也。原病之由，有氣虛者，乃清氣不能上升，或汗多亡陽而 
致，當昇陽補氣；有血虛者，乃因亡血過多，陽無所附而然，當益陰補血，此皆不足之證也 
。有因痰涎郁遏者，宜開痰導郁，重則吐下，有因風火所動者，宜清上降火；若因外感而得 
者，此皆有餘之證也。世有所謂氣不歸元，而用丹藥鎮墜，沉香降氣之法，蓋香竄散氣，丹 
藥助火，其不歸之氣豈能因此而復耶？《內經》所謂治病必求其本，氣之不歸，求其本而用 
藥則善矣。 

<目錄>卷之十七理集·雜證謨\眩運
<篇名>吐法新按
屬性：先君壽峰公少壯時頗好酒，因致酒病，自四旬之外，遂絕戒不飲。後至七旬，因除夜之 
樂，飲一小杯，而次早眩暈不能起，先君素善吐法，有記在痰飲門，因吐去清痰而眩暈頓愈 
。原其所由，則一杯之酒何遽為痰，不過以惡酒之髒，而忽被酒氣，則真陰清氣為之淆亂而 
然。吐去痰飲，酒氣可除，吐能升氣，清陽可復，此非治痰而實以治亂耳，故志此以見其義 
。 

<目錄>卷之十七理集·雜證謨\眩運
<篇名>眩運論列方
屬性：五福飲（新補六） 七福飲（新補七） 四君子湯（補一） 四物湯（補八） 左歸飲（新補二） 
五君子煎（新熱六） 腎着湯（熱一二九） 右歸飲（新補三） 十全大補湯（補二十） 二陳湯 
（和一） 歸脾湯（補三二） 補中益氣湯（補三十） 正元散（熱五一） 聖術煎（新熱二五） 大 
補元煎（新補一） 青州白丸子（和百十二） 黑錫丹（熱三八九） 半夏白朮天麻湯（和十五） 

<目錄>卷之十七理集·雜證謨\眩運
<篇名>論外備用方
屬性：參附湯（補三七） 術附湯（補四一） 益氣補腎湯（補百三 氣虛） 玉液湯（和九六 痰 
運） 祛痰丸（和百三 風痰） 苓桂術甘湯（和三六 虛痰運） 養正丹（熱一八八 痰涎上盛 
）芎術湯（熱五十 寒濕眩運） 

<目錄>卷之十八理集·雜證謨\怔忡驚恐
<篇名>經義
屬性：《平人氣象論》曰∶胃之大絡，名曰虛里，貫鬲絡肺，出於左乳下，其動應衣，脈宗氣 
也。（詳前脾胃門） 
《陰陽應象大論》曰∶心在志為喜，肝在志為怒，脾在志為思，肺在志為憂，腎在志為 
恐。 
《金匱真言論》曰∶東方色青，入通於肝，其病發驚駭。 
《脈解篇》曰∶陽明所謂甚則厥，惡人與火，聞木音則惕然而驚者，陽氣與陰氣相搏， 
水火相惡，故惕然而驚也。 
《舉痛論》曰∶驚則氣亂。驚則心無所倚，神無所歸，慮無所定，故氣亂矣。 
《六元正紀大論》曰∶少陰所至，為驚惑惡寒戰慄，譫妄。少陽所至，為驚躁瞀昧暴病 
。 
《五常政大論》曰∶委和之紀，其發驚駭。 
《至真要大論》曰∶少陽之復，大熱將至，驚螈咳衄，心熱煩躁。陽明之復，清氣大舉 
，甚則入肝，驚駭筋攣。諸病 腫，疼酸驚駭，皆屬於火。 
《陰陽別論》曰∶二陽一陰發病，主驚駭背痛。 
《大奇論》曰∶肝脈 暴，有所驚駭。二陰急為癇厥，二陽急為驚。脈至如數，使人暴 
驚，三四日自已。 
《陰陽應象大論》曰∶腎在志為恐，恐傷腎，思勝恐。 
《藏氣法時論》曰∶肝虛則目KT KT 無所見，耳無所聞，善恐，如人將捕之。 
《舉痛論》曰∶恐則氣下。恐則精卻，卻則上焦閉，閉則氣還，還則下焦脹，故氣不行 
矣。 
《本神篇》曰∶恐懼者，神盪憚而不收。心怵惕思慮則傷神，神傷則恐懼自失，破 
脫肉，毛悴色夭，死於冬。恐懼而不解則傷精，精傷則骨酸痿厥，精時自下。 
《邪氣臟腑病形篇》曰∶愁憂恐懼則傷心。 
《壽夭剛柔篇》曰∶憂恐忿怒傷氣。 
《本神篇》曰∶肝氣虛則恐，實則怒。 
《調經論》曰∶神有餘則笑不休，神不足則悲。血有餘則怒，不足則恐。 

<目錄>卷之十八理集·雜證謨\怔忡驚恐
<篇名>論怔忡
屬性：怔忡之病，心胸築築振動，惶惶惕惕，無時得寧者是也。然古無是名，其在《內經》， 
則曰∶胃之大絡，名曰虛里，出於左乳下，其動應衣，宗氣泄也。在越人、仲景，則有動氣 
在上下左右之辨，雲∶諸動氣皆不可汗下也。凡此者，即皆怔忡之類。此證惟陰虛勞損之人 
乃有之，蓋陰虛於下，則宗氣無根，而氣不歸源，所以在上則浮撼於胸臆，在下則振動於臍 
旁，虛微者動亦微，虛甚者動亦甚。凡患此者，速宜節慾節勞，切戒酒色；凡治此者，速宜 
養氣養精，滋培根本。若或誤認為痰火而妄施清利，則速其危矣。外，傷寒門論下條附有動 
氣辨，宜能證之。 

<目錄>卷之十八理集·雜證謨\怔忡驚恐
<篇名>論驚恐
屬性：驚有二證，有因病而驚者，有因驚而病者。如東方色青，入通於肝，其病發驚駭，及傷 
寒陽明證聞木音則惕然而驚之類，此則或因歲火之盛，或因歲木之衰，或因風熱之相搏，或 
因金木之相制，是當察客邪以兼治其標。若因驚而病者，如驚則氣亂，而心無所倚，神無所 
歸，慮無所定之類，此必於聞見奪氣而得之，是宜安養心神，滋培肝膽，當以專扶元氣為主 
治。此固二者之辨，然總之主氣強者不易驚，而易驚者必肝膽之不足者也。故雖有客邪，亦 
當知先本後標之義。又如驚則氣亂，恐則氣下，驚恐雖若同類，而不知恐之傷人，尤甚於驚 
。何也？蓋驚出於暫，而暫者即可復；恐積於漸，而漸者不可解，甚至心怯而神傷，精卻則 
陰痿，日消月縮，不亡不已，此非大勇大斷者，必不能拔去其病根，徒資藥力，不易及也。 
予嘗治暴驚者，十愈其八九；治恐懼者，十不得其一二。 

<目錄>卷之十八理集·雜證謨\怔忡驚恐
<篇名>論治（共三條）
屬性：凡治怔忡驚恐者，雖有心脾肝腎之分，然陽統乎陰，心本乎腎，所以上不寧者，未有不 
由乎下，心氣虛者，未有不因乎精，此心肝脾腎之氣，名雖有異，而治有不可離者，亦以精 
氣互根之宜然，而君相相資之全力也。然或宜先氣而後精，或宜先精而後氣，或兼熱者之宜 
清，或兼寒者之宜暖，此又當因其病情而酌用之，故用方者宜圓不宜鑿也。 
一、心脾血氣本虛，而或為怔忡，或為驚恐，或偶以大驚猝恐而致神志昏亂者，俱宜七 
福飲，甚者大補元煎。命門水虧，真陰不足而怔忡不已者，左歸飲。命門火虧，真陽不足而 
怔忡者，右歸飲。三陰精血虧損，陰中之陽不足而為怔忡驚恐者，大營煎或理陰煎。若水虧 
火盛，煩躁熱渴，而怔忡驚悸不寧者，二陰煎或加減一陰煎。若思郁過度，耗傷心血而為怔 
忡驚悸者，逍遙飲或益營湯。若寒痰停蓄心下而怔忡者，姜術湯。 
一、心虛血少，神志不寧而驚悸者，養心湯或寧志丸，或十四友丸。若因驚失志而心神 
不寧者，寧志膏或遠志丸。心血不足，肝火不清，血熱多驚者，硃砂安神丸。心神虛怯，微 
兼痰火而驚悸者，八物定志丸。心氣鬱滯，多痰而驚者，加味四七湯。痰迷心竅驚悸者，溫 
膽湯或茯苓飲子，甚者硃砂消痰飲。風熱生痰，上乘心膈而驚悸者，簡要濟眾方。若大恐大 
懼，以致損傷心脾腎氣而神消精卻，飲食日減者，必用七福飲、理陰煎，或大營煎，或大補 
元煎之類酌宜治之，然必宜洗心滌慮，盡釋病根，則庶可保全也。 

<目錄>卷之十八理集·雜證謨\怔忡驚恐
<篇名>怔忡論列方
屬性：七福飲（新補七） 大營煎（新補十四） 大補元煎（新補一） 左歸飲（新補二） 右歸飲（ 
新補三） 加減一陰煎（新補九） 寧志丸（補百十四） 遠志丸（補百十三） 八物定志丸（補百 
十七） 寧志膏（補百十五） 養心湯（補七九） 硃砂安神丸（寒一四二） 益營湯（補九一） 
溫膽湯（和一五一） 硃砂消痰飲（和百） 理陰煎（新熱三） 二陰煎（新補十） 加味四七湯（ 
和九八） 逍遙飲（新因一） 姜術湯（熱八八） 簡要濟眾方（和三五六） 十四友丸（補百十八 
）茯苓飲子（和九四） 

<目錄>卷之十八理集·雜證謨\怔忡驚恐
<篇名>論外備用方
屬性：歸脾湯（補三二） 人參丸（補百五 固精安神） 人參養營湯（補二一） 開心散（補八二） 
定志丸（補百十六 通心氣） 秘傳酸棗仁湯（補八五 補心氣） 心腎丸（補百十二 心腎 
俱虛） 歸神丹（和三五九 風痰虛驚） 加味四君子湯（補二 補脾肺） 酸棗仁湯（補八四 
清心養心） 遠志飲子（補八九 溫補心氣） 平補鎮心丹（補百十 鎮心養心） 天王補心丹（ 
補百八 除驚悸） 十味溫膽湯（和一五三 心虛遺精） 龍腦雞蘇丸（和三七二 虛火煩熱） 

<目錄>卷之十八理集·雜證謨\不寐
<篇名>經義
屬性：《邪客篇》帝曰∶夫邪氣之客人也，或令人目不瞑不臥出者，何氣使然？伯高曰∶五 
谷入於胃也，其糟粕、津液、宗氣分為三隧，故宗氣積於胸中，出於喉嚨，以貫心脈而行呼 
吸焉。營氣者，泌其津液，注之於脈，化以為血，以榮四末，內注五臟六腑，以應刻數焉。 
衛氣者，出其悍氣之 疾，而先行於四末分肉皮膚之間而不休者也。晝行於陽，夜行於 
陰，常從足少陰之分間，行於五臟六腑。今厥氣客於五臟六腑，則衛氣獨衛其外，行於陽， 
不得入於陰。行於陽則陽氣盛，陽氣盛則陽蹺陷；不得入於陰，陰虛，故目不瞑。帝曰∶善 
。治之奈何？伯高曰∶補其不足，瀉其有餘，調其虛實，以通其道而去其邪，飲以半夏湯一 
劑，陰陽已調，其臥立至。 
《大惑論》帝曰∶病不得臥者，何氣使然？岐伯曰∶衛氣不得入於陰，常留於陽。留 
於陽則陽氣滿，陽氣滿則陽蹺盛，不得入於陰則陰氣虛，故目不瞑矣。帝曰∶病目而不得視 
者，何氣使然？岐伯曰∶衛氣留於陰，不得行於陽。留於陰則陰氣盛，陰氣盛則陰蹺滿，不 
得入於陽則陽氣虛，故目閉矣。帝曰∶人之多臥者，何氣使然？岐伯曰∶此人腸胃大而皮膚 
濕，而分肉不解焉。腸胃大則衛氣留久，皮膚濕則分肉不解，其行遲。夫衛氣者，晝日常行 
於陽，夜行於陰，故陽氣盡則臥，陰氣盡則寤。故腸胃大，則衛氣行留久；皮膚濕，分肉不 
解，則行遲，留於陰也久，其氣不清，則欲瞑，故多臥矣。其腸胃小，皮膚滑以緩，分肉解 
利，衛氣之留於陽也久，故少瞑焉。帝曰∶其非常經也，卒然多臥者，何氣使然？岐伯曰∶ 
邪氣留於上焦，上焦閉而不通，已食若飲湯，衛氣留久於陰而不行，故卒然多臥焉。帝曰∶ 
善。治此諸邪奈何？岐伯曰∶先其臟腑，誅其小過，後調其氣，盛者瀉之，虛者補之，必先 
明知其形志之苦樂，定乃取之。 
《口問篇》帝曰∶人之欠者，何氣使然？岐伯曰∶衛氣晝日行於陽，夜半則行於陰， 
陰者主夜，夜者臥。陽者主上，陰者主下，故陰氣積於下，陽氣未盡，陽引而上，陰引而下 
，陰陽相引，故數欠。陽氣盡，陰氣盛，則目瞑，陰氣盡而陽氣盛，則寤矣。瀉足少陰，補 
足太陽。 
《寒熱病篇》曰∶陰蹺、陽蹺，陰陽相交，陽入陰，陰出陽，交於目銳 ，陽氣盛則 
目，陰氣盛則瞑目。 
《衛氣行篇》曰∶平旦陰盡，陽氣出於目，目張則氣上行於頭，夜行於陰，則複合於目 
，故為一周。 
《營衛生會篇》曰∶夜半為陰隴，夜半後而為陰衰，平旦陰盡而陽受氣矣。日中為陽隴 
，日西而陽衰，日入陽盡而陰受氣矣。夜半而大會，萬民皆臥，命曰合陰，平旦陰盡而陽受 
氣，如是無已，與天地同紀。帝曰∶老人之不夜瞑者，何氣使然？少壯之人不晝瞑者，何氣 
使然？岐伯曰∶壯者之氣血盛，則肌肉滑，氣道通，營衛之行不失其常，故晝精而夜瞑。老 
者之氣血衰，其肌肉枯，氣道澀，五臟之氣相搏，其營氣衰少而衛氣內伐，故晝不精，夜不 
瞑。 
《水熱穴論》曰∶故水病下為 腫大腹，上為喘呼，不得臥者，標本俱病。 
《評熱病論》曰∶不能正偃者，胃中不和也。正偃則咳甚，上迫肺也。諸水病者，故不 
得臥，臥則驚，驚則咳甚也。 
《太陰陽明論》曰∶犯賊風虛邪者，陽受之；飲食不節，起居不時者，陰受之。陽受之 
則入六腑，陰受之則入五臟。入六腑則身熱不時臥，上為喘呼；入五臟則 滿閉塞，下 
為飧泄，久為腸 。 
《逆調論》曰∶不得臥而息有音者，是陽明之逆也，足三陽者下行，今逆而上行，故息 
有音也。陽明者，胃脈也，胃者六腑之海，其氣亦下行，陽明逆不得從其道，故不得臥也。 
《下經》曰∶胃不和則臥不安。此之謂也。夫不得臥，臥則喘者，是水氣之客也。夫水者， 
循津液而流也，腎者水髒，主津液，主臥與喘也。帝曰∶人之不得偃臥者何也？岐伯曰∶肺 
者，髒之蓋也，肺氣盛則脈大，脈大則不得偃臥。 

<目錄>卷之十八理集·雜證謨\不寐
<篇名>論證（共三條）
屬性：不寐證雖病有不一，然惟知邪正二字，則盡之矣。蓋寐本乎陰，神其主也，神安則寐， 
神不安則不寐，其所以不安者，一由邪氣之擾，一由營氣之不足耳。有邪者多實證，無邪者 
皆虛證。凡如傷寒、傷風、瘧疾之不寐者，此皆外邪深入之擾也；如痰，如火，如寒氣、水 
氣，如飲食忿怒之不寐者，此皆內邪滯逆之擾也。舍此之外，則凡思慮勞倦，驚恐憂疑，及 
別無所累而常多不寐者，總屬其陰精血之不足，陰陽不交，而神有不安其室耳。知此二者， 
則知所以治此矣。 
一、飲濃茶則不寐，心有事亦不寐者，以心氣之被伐也。蓋心藏神，為陽氣之宅也，衛 
主氣，司陽氣之化也。凡衛氣入陰則靜，靜則寐，正以陽有所歸，故神安而寐也。而濃茶以 
陰寒之性，大制元陽，陽為陰抑，則神索不安，是以不寐也。又心為事擾則神動，神動則不 
靜，是以不寐也。故欲求寐者，當養陰中之陽及去靜中之動，則得之矣。 
一、凡治病者，服藥即得寐，此得效之徵也。正以邪居神室，臥必不寧，若藥已對證， 
則一匕入咽，群邪頓退，盜賊甫去，民即得安，此其治亂之機，判於頃刻，藥之效否，即此 
可知。其有誤治妄投者，反以從亂，反以助瘧，必致煩惱懊 ，更增不快，知者見幾， 
當以此預知之矣。 

<目錄>卷之十八理集·雜證謨\不寐
<篇名>論治（共二條）
屬性：一、無邪而不寐者，必營氣之不足也。營主血，血虛則無以養心，心虛則神不守舍，故 
或為驚惕，或為恐畏，或若有所繫戀，或無因而偏多妄思，以致終夜不寐，及忽寐忽醒，而 
為神魂不安等證。皆宜以養營養氣為主治。若思慮勞倦傷心脾，以致氣虛精陷，而為怔忡、 
驚悸、不寐者，宜壽脾煎或歸脾湯。若七情內傷，血氣耗損，或恐畏傷腎，或驚懼傷膽，神 
以精虧而無根據無寐者，宜五福飲、七福飲，或三陰煎、五君子煎擇而用之。若營衛俱傷，血 
氣大壞，神魂無主而晝夜不寐者，必用大補元煎加減治之。若勞倦傷心脾，中氣不足，清陽 
不升，外感不解而寒熱不寐者，補中益氣湯。若思慮過度，心虛不寐而微兼煩熱者，養心湯 
或酸棗仁湯。若焦思過度，耗心血，動心火，而煩熱乾渴不寐者，天王補心丹。若心虛火盛 
，煩亂內熱而怔忡不寐者，安神丸。若精血虛耗，兼痰氣內蓄，而怔忡夜臥不安者，秘傳酸 
棗仁湯；痰盛者，十味溫膽湯。凡人以勞倦思慮太過者，必致血液耗亡，神魂無主，所以不 
寐，即有微痰微火，皆不必顧，只宜培養氣血，血氣復則諸證自退。若兼顧而雜治之，則十 
暴一寒，病必難愈，漸至元神俱竭而不可救者有矣。予治周公不寐醫按，附後三消門。 
一、有邪而不寐者，去其邪而神自安也。故凡治風寒之邪必宜散，如諸柴胡飲及麻黃、 
桂枝、紫蘇、干葛之類是也。火熱之邪必宜涼，如竹葉石膏湯及芩、連、梔、柏之屬是也。 
痰飲之邪宜化痰，如溫膽湯、六安煎、導痰湯、滾痰丸之屬是也。飲食之邪宜消滯，如大和 
中飲、平胃散之屬是也。水濕之邪宜分利，如五苓散、五皮散，或加減金匱腎氣丸之屬是也 
。氣逆之邪宜行氣，如排氣飲、四磨飲之屬是也。陰寒之邪宜溫中，如理陰煎、理中湯之屬 
是也。諸如此類，亦略舉大概，未悉其詳，仍當於各門求法治之。 

<目錄>卷之十八理集·雜證謨\不寐
<篇名>述古
屬性：徐東皋曰∶痰火擾亂，心神不寧，思慮過傷，火熾痰郁，而致不眠者多矣。有因腎水不 
足，真陰不升，而心陽獨亢者，亦不得眠。有脾倦火郁，不得疏散，每至五更，隨氣上升而 
發躁，便不成寐，此宜用快脾解郁、清痰降火之法也。有體氣素盛，偶為痰火所致不得眠者 
，宜先用滾痰丸，次用安神丸、清心涼膈之類。有體素弱，或因過勞，或因病後，此為不足 
，宜用養血安神之類。凡病後及婦人產後不得眠者，此皆血氣虛而心脾二髒不足，雖有痰火 
，亦不宜過於攻治，仍當以補養為君，或佐以清痰降火之藥，其不因病後而不寐者，雖以痰 
火處治，亦必佐以養血補虛之藥，方為當也。 

<目錄>卷之十八理集·雜證謨\不寐
<篇名>不寐論列方
屬性：半夏湯（和十四） 三陰煎（新補十一） 補中益氣湯（補三十） 五福飲（新補六） 七福飲 
（新補七） 天王補心丹（補百八） 歸脾湯（補三二） 壽脾煎（新熱十六） 《金匱》腎氣丸（ 
補一二四） 理中湯（熱一） 理陰煎（新熱三） 十味溫膽湯（和一五三） 養心湯（補七九） 
排氣飲（新和六） 竹葉石膏湯（寒六） 安神丸（寒一四二） 四磨飲（和五二） 五君子湯（新 
熱六） 六安煎（新和二） 溫膽湯（和一五二） 大和中飲（新和七） 平胃散（和十七） 導痰 
湯（和九一） 酸棗仁湯（補八四） 五苓散（和一八二） 滾痰丸（攻七七） 《秘傳》酸棗仁湯 
（補八五） 五皮散（和六七、六八） 大補元煎（新補一） 

<目錄>卷之十八理集·雜證謨\不寐
<篇名>論外備用方
屬性：遠志湯（補八八 虛煩） 益營湯（補九一 心血耗傷） 茯苓補心湯（補八三 多煩） 聖 
愈湯（補九十 血虛） 酸棗仁湯（補八六 虛熱） 琥珀多寐丸（補百十九 清心養神） 

<目錄>卷之十八理集·雜證謨\三消乾渴
<篇名>經義
屬性：《陰陽別論》曰∶二陽之病發於脾，其傳為風消。二陽結謂之消。 
《氣厥論》曰∶心移寒於肺，肺消，肺消者飲一溲二，死不治。心移熱於肺，傳為鬲消 
。 
《五變篇》曰∶五臟皆柔弱者，善病消癉。 
《本藏篇》曰∶五臟脆者，皆善病消癉易傷。 
《師傳篇》曰∶中熱消癉，則便寒。胃中熱則消谷，令人懸心善飢。胃中熱，腸中寒， 
則疾飢，小腹痛脹。 
《脈要精微論》曰∶癉成為消中。 
《玉機真藏論》曰∶肝傳之脾，病名曰脾風，發癉，腹中熱，煩心出黃。 
《通評虛實論》曰∶凡治消癉仆擊，偏枯痿厥，氣滿發逆，肥貴人，則高粱之疾也。帝 
曰∶消癉虛實何如？岐伯曰∶脈實大，病久可治，脈懸小堅，病久不可治。 
《邪氣臟腑病形篇》曰∶心脈、肺脈、肝脈、脾脈、腎脈微小，皆為消癉。 
《腹中論》帝曰∶夫子數言熱中，不可服高粱芳草石藥，石藥發 ，芳草發狂。 
夫熱中消中者，皆富貴人也，今禁高粱，是不合其心，禁芳草石藥，是病不愈，願聞其說。 
岐伯曰∶夫芳草之氣美，石藥之氣悍，二者其氣急疾堅勁，故非緩心和人，不可以服此二者 
。夫熱氣剽悍，藥氣亦然，二者相遇，內恐傷脾，脾者土也，而惡木，服此藥者，至甲 
乙日更論。 
《奇病論》帝曰∶有病口甘者，病名為何？何以得之？岐伯曰∶此五氣之溢也，名曰脾 
癉。夫五味入口，藏於胃，脾為之行其精氣，津液在脾，故令人口甘也。此肥美之所發也。 
肥者令人內熱，甘者令人中滿，故其氣上溢，轉為消渴。治之以蘭，除陳氣也。 
《五邪篇》曰∶邪在脾胃，則病肌肉痛。陽氣有餘，陰氣不足，則熱中善飢。 

<目錄>卷之十八理集·雜證謨\三消乾渴
<篇名>論證（共二條）
屬性：三消之病，三焦受病也。上消者，渴證也，大渴引飲，隨飲隨渴，以上焦之津液枯涸。 
古雲其病在肺，而不知心、脾、陽明之火皆能熏炙而然，故又謂之膈消也。中消者，中焦病 
也，多食善飢，不為肌肉，而日加削瘦，其病在脾胃，又謂之消中也。下消者，下焦病也。 
小便黃赤，為淋為濁，如膏如脂，面黑耳焦，日漸消瘦，其病在腎，故又名腎消也。此三消 
者，古人悉認為火證，然有實火者，以邪熱有餘也；有虛火者，以真陰不足也。使治消證 
而不辨虛實，則未有不誤者矣。 
一、消證有陰陽，尤不可不察。如多渴者曰消渴，善飢者曰消谷，小便淋濁如膏者曰腎 
消，凡此者，多由於火，火甚則陰虛，是皆陽消之證也。至於陰消之義，則未有知之者。蓋 
消者，消爍也，亦消耗也，凡陰陽血氣之屬日見消敗者，皆謂之消，故不可盡以火證為言 
。何以見之？如《氣厥論》曰∶心移寒於肺，為肺消，飲一溲二，死不治。此正以元氣之衰 
，而金寒水冷，故水不化氣，而氣悉化水，豈非陽虛之陰證乎？又如《邪氣臟腑病形篇》言 
五臟之脈細小者，皆為消癉，豈以微小之脈而為有餘之陽證乎？此《內經》陰消之義固已顯 
然言之，而但人所未察耳。故凡治三消證者，必當察其脈氣、病氣、形氣，但見本元虧竭及 
假火等證，必當速救根本，以資化源。若但知為火而專務清理，未有不陰陽俱敗者矣。 

<目錄>卷之十八理集·雜證謨\三消乾渴
<篇名>論治（共五條）
屬性：凡治消之法，最當先辨虛實。若察其脈證果為實火致耗津液者，但去其火則津液自生， 
而消渴自止。若由真水不足，則悉屬陰虛，無論上中下，急宜治腎，必使陰氣漸充，精血漸 
復，則病必自愈。若但知清火，則陰無以生，而日見消敗，益以困矣。 
一、上消善渴，中消善飢。雖曰上消屬肺，中消屬胃，然總之火在中上二焦者，亦無非 
胃火上炎而然，但當微為分別以治之。若二焦果由實火，則皆宜白虎湯主之。若渴多飢少， 
病多在肺者，宜人參白虎湯主之。若水虧於下，火炎於上，有不得不清者，宜玉女煎，或加 
減一陰煎之類主之。一雲上焦渴是心火刑金所致，宜降火清金，以蘭香葉、白葵花、黃柏、 
知母，少加升麻以引清氣上升，而渴自止，此說亦可酌用。 
一、中消火證，以善飢而瘦，古法直以調胃承氣湯及三黃丸之類主之。然既以善飢，其 
無停積可知，既無停積，則止宜清火，豈堪攻擊，非有乾結不通等證而用此二劑，恐非所宜 
。若其果屬胃火，別無虛證，則三補丸、玉泉散、白虎湯及抽薪飲之類，皆可擇而用也。 
一、下消證，小便淋濁，如膏如油，或加煩躁耳焦，此腎水虧竭之證，古法用六味地黃 
丸之類主之，固其宜矣。然以余觀之，則亦當辨其寒熱滑澀，分而治之，庶乎盡善。若淋濁 
如膏，兼熱病而有火者，宜補而兼清，以加減一陰煎，或補陰丸、大補陰丸，或六味地黃丸 
加黃柏、知母之類主之。若下消而兼澀者，宜補宜利，以六味地黃丸之類主之。若下焦淋濁 
而全無火者，乃氣不攝精而然，但宜壯水養氣，以左歸飲、大補元煎之類主之。若火衰不能 
化氣，氣虛不能化液者，猶當以右歸飲、右歸丸、八味地黃丸之類主之。若下焦無火而兼滑 
者，當以固腎補陰為主，宜秘元煎、固陰煎及苓術菟絲丸之類主之。 
一、三消證，古人以上焦屬肺，中焦屬胃，下焦屬腎，而多從火治，是固然矣，然以余 
論之，則三焦之火多有病本於腎，而無不由乎命門者。夫命門為水火之腑，凡水虧證固能為 
消為渴，而火虧證亦能為消為渴者何也？蓋水不濟火，則火不歸原，故有火游於肺而為上消 
者，有火游於胃而為中消者，有火爍陰精而為下消者，是皆真陰不足，水虧於下之消證也。 
又有陽不化氣則水精不布，水不得火則有降無升，所以直入膀胱而飲一溲二，以致泉源不滋 
，天壤枯涸者，是皆真陽不足，火虧於下之消證也。陰虛之消，治宜壯水，固有言之者矣。 
陽虛之消，謂宜補火，則人必不信。不知釜底加薪，氤氳徹頂，槁禾得雨，生意歸巔，此無 
他，皆陽氣之使然也。亦生殺之微權也。余因消證多虛，難堪剝削，若不求其斫喪之因 
而再伐生氣，則消者愈消，無從復矣，故再筆於此，用以告夫明者。 

<目錄>卷之十八理集·雜證謨\三消乾渴
<篇名>述古（共六條）
屬性：《巢氏病源》曰∶夫消渴者，渴不止，小便多者是也。由少年服五石諸丸散，積經年歲 
，石氣結於腎中，使人下焦虛熱，及至年衰血氣減少，不能複製於石，石勢獨盛，則腎為之 
燥，故上為飲水，下為小便不禁也。其病變多發癰疽，此因熱氣留於經絡，血澀不行故成癰 
膿。 
陳無擇曰∶消渴屬心，故煩心，致心火散漫，渴而引飲，諸脈軟散，皆氣實血虛也。消 
中屬脾，癉熱成則為消中。消中復有三∶有因寒中，陰勝陽郁，久必為熱中。經雲∶脈洪大 
，陰不足，陽有餘，則為熱中。多食數溺為消中。陰狂興盛，不交精泄，則為強中。病至強 
中，不亦危矣。消腎屬腎，壯盛之時不禁，而縱慾房勞，年長腎衰，多服金石，真氣既喪， 
口乾精溢自泄，不飲而利。經雲∶不渴而小便自利，名曰腎消，亦曰內消。 
潔古老人曰∶能食能渴者，白虎加人參湯。不能食而渴者，錢氏白朮散倍加干葛治之， 
上中既平，不復傳下消矣。前人用藥，厥有旨哉。 
東垣曰∶高消者，舌上赤裂，大渴引飲。《逆調論》雲∶心移熱於肺，傳為膈消者是也 
。以白虎加人參湯治之。中消者，善食而瘦，自汗，大便硬，小便數。叔和所謂口乾飲水多 
，食飢，虛癉成消中是也，以調胃承氣湯、三黃丸治之。下消者，煩躁引飲，耳葉焦，溺如 
膏，所謂焦煩水易虧，此腎消也，以六味地黃丸治之。《總錄》所謂未傳能食者，必發癰疽 
背瘡，不能食者，必傳中滿鼓脹，皆謂不治之證。 
丹溪曰∶消渴宜養肺降火生血為主。三消者，多屬不生津液，宜四物湯為主。上消者 
，本方加五味子、人參、麥門冬、天花粉，煎入生藕汁、生地黃汁、人乳。飲酒人加生葛汁 
。中消者，本方加知母、石膏、滑石以降胃火。下消者，本方加黃柏、知母、熟地黃、五味 
子之類，以滋腎水，當飲澡絲湯代茶。天花粉，消渴神藥也。三焦皆禁用半夏，血虛亦忌用 
，口乾咽燥大便難者亦不宜用，汗多者不可用，不已，必用姜鹽制之。 
徐東皋曰∶消渴雖有數者之不同，其為病之肇端，則皆膏粱肥甘之變，酒色勞傷之過， 
皆富貴人病之，而貧賤者鮮有也。凡初覺燥渴，盒飯清心寡欲，薄滋味，減思慮，則治可瘳 
。若有一毫不謹，總有名醫良劑，必不能有生矣。 

<目錄>卷之十八理集·雜證謨\三消乾渴
<篇名>下消不寐新按
屬性：省中周公者，山左人也，年逾四旬，因案牘積勞，致成羸疾。神困食減，時多恐懼，自 
冬春達夏，通宵不寐者凡半年有餘，而上焦無渴，不嗜湯水，或有少飲則沃而不行，然每夜 
必去溺二三升，莫知其所從來，且半皆如膏濁液， 羸至極，自分必死。及予診之，察其脈 
猶帶緩，肉亦未脫，知其胃氣尚存，慰以無慮。乃用歸脾湯去木香及大補元煎之屬，一以養 
陽，一以養陰，出入間用，至三百餘劑，計人參二十斤，乃得全愈。此神消於上，精消於下 
之證也，可見消有陰陽，不得盡言為火，姑紀此一按，以為治消治不寐者之鑑。 

<目錄>卷之十八理集·雜證謨\三消乾渴
<篇名>三消論列方
屬性：白虎湯（寒三） 玉女煎（新寒十二） 玉泉散（新寒十五） 四物湯（補八） 歸脾湯（補三 
二） 秘元煎（新固一） 固陰煎（新固二） 抽薪飲（新寒三） 補陰丸（寒百六十） 左歸飲（新 
補二） 右歸飲（新補三） 右歸丸（新補五） 六味丸（補百二十） 八味丸（補一二一） 三補 
丸（寒一六二） 三黃丸（攻六八） 大補元煎（新補一） 大補陰丸（寒一五七） 人參白虎湯（ 
寒三） 加減一陰煎（新補九） 錢氏白朮散（小七） 苓術菟絲丸（新固五） 調胃承氣湯（攻三 
） 

<目錄>卷之十八理集·雜證謨\三消乾渴
<篇名>論外備用方
屬性：玉泉丸（寒七五 熱渴） 益元散（寒百十二） 龍腦雞蘇散（和三七二 虛火煩渴） 生脈 
散（補五六） 火府丹（寒百二十 消渴） 麥門冬飲子（寒四八 膈消渴） 鹿茸丸（補一三三 
腎虛消渴） 小建中湯（補二二 燥渴） 人參養營湯（補二一） 天花丸（和百四 消渴） 
五味子湯（補五九 陰虛渴） 人參固本丸（補百六 陰虛渴） 天花散（寒七三） 地骨皮散（ 
寒七四 壯熱渴） 天王補心丹（補百八 乾渴） 醍醐膏（和三五三 消渴） 加減八味丸（補 
一二二） 益陰腎氣丸（補一二三 陰虛渴） 茯苓澤瀉湯（熱七四 反胃消渴） 

<目錄>卷之十九明集·雜證謨\咳嗽
<篇名>經義
屬性：《咳論》黃帝問曰∶肺之令人咳何也？岐伯對曰∶五臟六腑皆令人咳，非獨肺也。帝 
曰∶願聞其狀。岐伯曰∶皮毛者肺之合也，皮毛先受邪氣，邪氣以從其合也。其寒飲食入胃 
，從肺脈上至於肺則肺寒，肺寒則外內合邪因而客之，則為肺咳。五臟各以其時受病，非 
其時各傳以與之。人與天地相參，故五臟各以治時感於寒則受病，微則為咳，甚則為泄為痛 
。乘秋則肺先受邪，乘春則肝先受之，乘夏則心先受之，乘至陰則脾先受之，乘冬則腎先受 
之。肺咳之狀，咳而喘息有音，甚則唾血。心咳之狀，咳則心痛，喉仲介介如梗狀，甚則咽 
腫喉痹。肝咳之狀，咳則兩脅下痛，甚則不可以轉，轉則兩 下滿。脾咳之狀，咳則右 
脅下痛陰陰引肩背，甚則不可以動，動則咳劇。腎咳之狀，咳則腰背相引而痛，甚則咳涎。 
帝曰∶六腑之咳奈何？安所受病？岐伯曰∶五臟之久咳，乃移於六腑。脾咳不已，則胃受之， 
胃咳之狀，咳而嘔，嘔甚則長蟲出。肝咳不已，則膽受之，膽咳之狀，咳嘔膽汁。肺咳不已 
，則大腸受之，大腸咳狀，咳而遺矢。心咳不已，則小腸受之，小腸咳狀，咳而失氣，氣與 
咳俱失。腎咳不已，則膀胱受之，膀胱咳狀，咳而遺溺。久咳不已，則三焦受之，三焦咳狀 
，咳而腹滿，不欲食飲。此皆聚於胃，關於肺，使人多涕唾而面浮腫氣逆也。 
帝曰∶治之奈何？岐伯曰∶治髒者治其俞，治腑者治其合，浮腫者治其經。帝曰∶善。 
《生氣通天論》曰∶秋傷於濕，上逆而咳。 
《陰陽應象大論》曰∶秋傷於濕，冬生咳嗽。 
《示從容論》曰∶咳嗽煩冤者，是腎氣之逆也。喘咳者，是水氣並陽明也。 
《脈解篇》曰∶少陰所謂嘔咳上氣喘者，陰氣在下，陽氣在上，諸陽氣浮，無所根據從， 
故嘔咳上氣喘也。 
《陰陽別論》曰∶一陽發病，少氣善咳善泄。 
《五臟生成篇》曰∶咳嗽上氣，厥在胸中，過在手陽明、太陰。 
《玉機真藏論》曰∶秋脈不及，則令人喘，呼吸少氣而咳，上氣見血，下聞病音。 
《刺禁論》曰∶刺中肺，三日死，其動為咳。 
《評熱病論》曰∶勞風法在肺下。（詳後論證條中） 
《氣交變大論》∶凡歲火太過，歲金太過，歲水太過，歲木不及等年，俱有咳證。 
《五常政大論》∶凡審平之紀，從革之紀，堅成之紀，少陽司天等年，俱有咳證。 
《至真要大論》∶凡少陰司天，太陰司天，少陽司天，陽明司天，陽明之勝，少陰之復 
，太陰之復，少陽之復，陽明之復，厥陽司天客勝，少陽司天主勝，太陽司天客勝等年，俱 
有咳證。 
《五邪篇》曰∶邪在肺則病皮膚痛，寒熱，上氣喘，汗出，咳動肩背。 
《繆刺論》曰∶邪客於足少陽之絡，令人脅痛不得息，咳而汗出。 

<目錄>卷之十九明集·雜證謨\咳嗽
<篇名>論證（共四條）
屬性：咳嗽一證，竊見諸家立論太繁，皆不得其要，多致後人臨證莫知所從，所以治難得效。 
以余觀之，則咳嗽之要，止惟二證。何為二證，一曰外感，一曰內傷而盡之矣。夫外感之咳 
，必由皮毛而入，蓋皮毛為肺之合，而凡外邪襲之，則必先入於肺，久而不愈，則必自肺而 
傳於五臟也。內傷之嗽，必起於陰分，蓋肺屬燥金，為水之母，陰損於下，則陽孤於上，水 
涸金枯，肺苦於燥，肺躁則癢，癢則咳不能已也。總之，咳證雖多，無非肺病，而肺之為病 
，亦無非此二者而已，但於二者之中，當辨陰陽，當分虛實耳。蓋外感之咳，陽邪也，陽邪 
自外而入，故治宜辛溫，邪得溫而自散也。內傷之咳，陰病也，陰氣受傷於內，故治宜甘平 
養陰，陰氣復而嗽自愈也。然外感之邪多有餘，若實中有虛，則宜兼補以散之。內傷之病多 
不足，若虛中挾實，亦當兼清以潤之。大都咳嗽之因，無出於此，於此求之，自得其本，得 
其本則治之無不應手，又何有巢氏之十咳證，陳氏之三因證，徒致亂人心目而不得其際也， 
留心者其熟味此意。 
一、經雲∶肺之令人咳。又曰∶五臟六腑皆令人咳，非獨肺也。又曰∶皮毛先受邪氣， 
邪氣以從其合也。又曰∶五臟各以其時受病，非其時各傳以與之。然則五臟之咳，由肺所傳 
，則肺為主髒，而五臟其兼者也，故五臟六腑各有其證，正以辨其兼證耳。既有兼證，則亦 
當有兼治，雖有兼治，然無非以肺為主也，是固然矣。然愚則猶有說焉，則謂外感之咳與內 
傷之咳，其所本不同，而所治亦異。蓋外感之咳，其來在肺，故必由肺以及髒，此肺為本而 
髒為標也。內傷之咳，先因傷髒，故必由髒以及肺，此髒為本而肺為標也。凡治內傷者，使 
不知治髒而單治肺，則真陰何由以復，陰不復則咳終不愈。治外感者，使不知治陽而妄治陰 
，則邪氣何由以解，邪不解則嗽終不寧。經曰∶治病必求其本，何今人之不能察也？ 
一、勞風證，《內經·評熱病論》曰∶勞風法在肺下，其為病使人強上冥視，唾出若涕 
，惡風而振寒，此為勞風之病。巨陽引精者三日，中年者五日，不精者七日，咳出青黃涕， 
其狀如膿，大如彈丸，從口中若鼻中出，不出則傷肺，傷肺則死矣。 
賓按∶此勞風之證，即勞力傷風證也。蓋人之勞者，必毛竅開而汗液泄，所以風邪易入 
。凡今人之患傷風者，多有此證。故輕者惟三四日，重者五七日，必咳出濁痰如涕而愈者， 
此即勞風之屬也，但以外感之法治之，自無不愈。其有勞之甚者，或內搖其精，或外勞其形 
，勞傷既甚，精血必虧，故邪不能散，而痰不能出，此即勞損干嗽之類也，所以多不可治。 
一、外感有嗽，內傷亦有嗽，此一實一虛，治當有辨也。蓋外感之嗽，必因偶受風寒， 
故或為寒熱，或為氣急，或為鼻塞聲重，頭痛吐痰，邪輕者，脈亦和緩，邪甚者，脈或弦洪 
微數。但其素無積勞虛損等證而陡病咳嗽者，即外感證也。若內傷之嗽，則其病來有漸，或 
因酒色，或因勞傷，必先有微嗽而日漸以甚。其證則或為夜熱潮熱，或為形容瘦減，或兩顴 
常赤，或氣短喉干，其脈，輕者亦必微數，重者必細數弦緊。蓋外感之嗽其來暴，內傷之嗽 
其來徐；外感之嗽因於寒邪，內傷之嗽因於陰虛；外感之嗽可溫可散，其治易，內傷之嗽宜 
補宜和，其治難，此固其辨也。然或其脈證素弱，而忽病外感者有之，或其形體素強，而病 
致內傷者亦有之，此中疑似，但於病因脈色中細加權察，自有聲應可證。若或認之不真，而 
互謬其治，則吉凶攸系不淺也，最宜慎之。 

<目錄>卷之十九明集·雜證謨\咳嗽
<篇名>外感嗽證治（共五條）
屬性：一、外感之嗽，無論四時，必皆因於寒邪，蓋寒隨時氣入客肺中，所以致嗽。但治以 
辛溫，其邪自散，惟六安煎加生薑為最妙。 
凡屬外感，悉宜先以此湯加減主之。若肺脘燥澀，痰氣不利，或年老血衰，咳嗽費力者 
，於本方加當歸二三錢。若寒氣太盛，或中寒肺氣不溫，邪不能解者，於此方加北細辛七八 
分或一錢。若冬月寒盛氣閉，邪不易散者，即麻黃、桂枝俱可加用，或用小青龍湯。若傷風 
見寒，或傷寒見風，而往來寒熱，咳嗽不止者，宜柴陳煎主之。若寒邪不甚，痰氣不多者， 
但以二陳湯加減主之，則無有不愈。 
一、外感之嗽，凡屬陰虛少血，或脾肺虛寒之輩，則最易感邪。但察其脈體稍弱，胸膈 
無滯，或腎氣不足，水泛為痰，或心 嘔惡，飢不欲食，或年及中衰，血氣漸弱，而咳 
嗽不能愈者，悉宜金水六君煎加減主之，足稱神劑。若兼陽分氣虛，而脈微神困，懶言多汗 
者，必加人參，勿疑也；若但以脾胃土虛不能生金，而邪不能解，宜六君子湯以補脾肺；或 
脾虛不能制水，泛而為痰，宜理中湯，或理陰煎、八味丸之類以補土母，皆良法也。 
一、外感咳嗽而兼火者，必有內熱喜冷脈滑等證，亦但以二陳、六安等湯酌加涼藥佐之 
，熱微者可加黃芩一二錢，熱甚者再加知母、梔子之屬。若火在陽明而兼頭痛熱渴者，惟加 
石膏為宜。 
一、外感之證，春多升浮之氣，治宜兼降，如澤瀉、前胡、海石、栝蔞之屬是也。夏多 
炎熱之氣，治宜兼涼，如芩、連、知、柏之屬是也。秋多陰濕之氣，治宜兼燥，如蒼朮、白 
術、乾薑、細辛之屬是也。冬多風寒之氣，治宜兼散，如防風、紫蘇、桂枝、麻黃之屬是也 
。經言歲氣天和，即此之類。然時氣固不可不知，而病氣尤不可不察，若當其時而非其病， 
及時證有不相合者，又當舍時從證也。至於各髒之氣，證有兼見者，又當隨宜兼治，故不可 
任膠柱之見。 
一、咳嗽凡遇秋冬即發者，此寒包熱也，但解其寒，其熱自散，宜六安煎、二陳湯、金 
水六君煎三方，察其虛實壯老，隨宜用之。如果內熱甚者，不妨佐以黃芩、知母之類。 

<目錄>卷之十九明集·雜證謨\咳嗽
<篇名>內傷嗽證治（共七條）
屬性：一、凡內傷之嗽，必皆本於陰分。何為陰分？五臟之精氣是也。然五臟皆有精氣，而又 
惟腎為元精之本，肺為元氣之主，故五臟之氣分受傷，則病必自上而下，由肺由脾以及於腎 
；五臟之精分受傷，則病必自下而上，由腎由脾以極於肺，肺腎俱病，則他髒不免矣。所以 
勞損之嗽，最為難治，正以其病在根本，而不易為力也。病在根本，尚堪治不求本乎？故欲 
治上者，不在乎上而在乎下；欲治下者，不在乎下而在乎上。知氣中有精，精中有氣，斯可 
以言虛勞之嗽矣。 
一、肺屬金，為清虛之髒，凡金被火刑則為嗽，金寒水冷亦為嗽，此咳嗽所當治肺也。 
然內傷之嗽，則不獨在肺。蓋五臟之精皆藏於腎，而少陰腎脈從腎上貫肝膈，入肺中，循喉 
嚨，挾舌本，所以肺金之虛，多由腎水之涸，正以子令母虛也。故凡治勞損咳嗽，必當以壯 
水滋陰為主，庶肺氣得充，嗽可漸愈，宜一陰煎、左歸飲、瓊玉膏、左歸丸、六味地黃丸之 
類擇而用之。其有元陽下虧，生氣不布，以致脾困於中，肺困於上，而為喘促，為痞滿，為 
痰涎嘔惡，為泄瀉畏寒，凡脈見細弱，證見虛寒而咳嗽不已者，此等證候，皆不必治嗽，但 
補其陽而嗽自止，如右歸飲、右歸丸、八味地黃丸、大補元煎、六味回陽飲、理中湯，劫勞 
散之類皆當隨宜速用，不得因循，以致汲深無及也。 
一、內傷咳嗽，凡水虧於下，火炎於上，以致火爍肺金，而為乾渴煩熱，喉痛口瘡，潮 
熱便結，喜冷，尺寸滑數等證，則不得不兼清火，以存其水，宜四陰煎，或加減一陰煎、人 
參固本丸主之。此當與咳血證參酌，其治詳見血證門。 
一、咳嗽聲啞者，以肺本屬金，蓋金實則不鳴，金破亦不鳴。金實者，以肺中有邪，非 
寒邪即火邪也；金破者，以真陰受損，非氣虛即精虛也。寒邪者宜辛宜溫，火邪者宜甘宜清 
，氣虛者宜補陽，精虛者宜補陰。大都此證，邪實者，其來暴，其治亦易，虛損者，其來徐 
，其治亦難。治損之法，當與後乾咳證參酌用之。 
一、內傷虛損之嗽，多不宜用燥藥及辛香動氣等劑，如六安、二陳之類，皆不可輕用。 
惟甘潤養陰，如乳酥、蜂蜜、百合、地黃、阿膠、麥冬、去皮胡桃肉之類，皆所宜也。 
一、外邪證多有誤認為勞傷而遂成真勞者，此必其人氣體柔弱，而醫家望之已有成心， 
故見其發熱，遂認為火，見其咳嗽，遂認為勞，不明表里，率用滋陰降火等劑。不知寒邪既 
已在表，涼藥不宜妄投，若外既有寒，而內又得寒，則表里合邪，必致邪留不解，延綿日甚 
。俗雲∶傷風不愈變成勞。夫傷風豈能變勞？特以庸醫誤治而日加清削，則柔弱之人能堪幾 
多清理，久而不愈，不至成勞不已也，此實醫之所誤耳。故醫於此證，最當詳察在表在里， 
及新邪久病等因，脈色形氣等辨，辨得其真，則但以六安煎、金水六君煎，或柴陳煎之類， 
不數劑而可愈矣。醫之不精，此其一也。 
一、乾咳嗽證，在丹溪雲∶火郁之證，乃痰鬱火邪在肺中，用苦梗以開之，下用補陰降 
火，不已則成勞，須用倒倉法。此證多是不得志者有之。愚謂丹溪此說，殊不其然，夫既雲 
不得志，則其憂思內傷，豈痰火病也？又豈苦梗倒倉所宜攻也？蓋乾咳嗽者，以肺中津液不足 
，枯涸而然，此明系內傷虧損，肺腎不交，氣不生精，精不化氣，所以乾澀如此。但其有火 
無火，亦當辨治∶若髒平無火者，止因肺虛，故必先補氣，自能生精，宜五福飲之類主之； 
若髒氣微寒者，非辛不潤，故必先補陽，自可生陰，宜理陰煎或六君子湯之類主之；若兼內 
熱有火者，須保真陰，故必先壯水，自能制火，宜一陰煎，或加減一陰煎兼貝母丸之類主之 
。若以此證而但知消痰開郁，將見氣愈耗，水愈虧，未免為涸轍之鮒矣。 

<目錄>卷之十九明集·雜證謨\咳嗽
<篇名>辨古
屬性：河間曰∶咳謂無痰而有聲，肺氣傷而不清也；嗽是無聲而有痰，脾濕動而為痰也；咳嗽 
謂有痰而有聲，蓋因傷於肺氣，動於脾濕，咳而為嗽也。脾濕者，秋傷於濕，積於脾也。故 
經曰∶秋傷於濕，冬必咳嗽。大抵素秋之氣宜清肅，而反動之，氣必上沖為咳嗽，甚則動於 
濕而為痰也。假令濕在肝經，謂之風痰；濕在心經，謂之熱痰；濕在脾經，謂之濕痰；濕在 
腎經，謂之寒痰，宜隨證而治之。若咳而無痰者，以辛甘潤其肺，如蜜煎生薑湯，蜜煎橘皮 
湯之屬是也。若咳而嗽者，當以治痰為先，治痰者，必以順氣為主，是以南星、半夏勝其痰 
，而咳嗽自愈，枳殼、陳皮利其氣，而痰自下。痰而能食者，大承氣湯微下之；痰而不能食 
者，濃朴湯疏導之，此治法之大體也。 
愚觀河間此說，謂治嗽當先治痰，因以南星、半夏之屬為主，似得治嗽之法矣。此其意 
謂嗽必因痰，故勝其痰而嗽自愈，則理有不然也。蓋外感之嗽，必因風寒，風寒在肺，則肺 
氣不清，所以動嗽，動嗽然後動痰，此風邪痰嗽之本，本於外感，非外感本於痰也。又如內 
傷之嗽，必因陰虛，陰虛則水涸金枯，所以動嗽，脾虛腎敗，所以化痰，此陰虛痰嗽之本， 
本於內傷，非內傷本於痰也。今曰治嗽當先治痰，豈求本之道乎？然治外感之嗽者，誠惟二 
陳之屬為最效，又何故也？蓋南星、半夏、生薑、陳皮、枳殼之類，其味皆辛，辛能入肺， 
辛能散寒，寒邪散則痰嗽自愈，此正所以治本，而實非所以治痰也。若內傷陰虛之嗽，則大 
忌辛燥，此輩豈堪輕用哉。經曰∶肺欲辛，以辛瀉之，此肺實者之宜辛也。又曰∶辛走氣， 
氣病無多食辛，此肺虛者之忌辛也。氣味宜否之理，《內經》妙用如此，河間何以不察，而 
謂南星、半夏之屬但能治痰，豈果治痰之標便能治嗽之本乎。 

<目錄>卷之十九明集·雜證謨\咳嗽
<篇名>述古（共六條）
屬性：楊仁齋曰∶肺出氣也，腎內氣也，肺為氣之主，腎為氣之本。凡咳嗽引動百骸，自覺氣 
從臍下奔逆而上者，此腎虛不能收氣歸原，當以地黃丸、安腎丸主之，毋徒從事於肺，此虛 
則補子之義也。 
《衍義》雲∶有暴嗽服諸藥不效，或教之進生料鹿茸丸、大菟絲子丸方愈。有本有標， 
卻不可因其暴嗽而疑驟補之非，所以易愈者，亦覺之早故也。 
丹溪曰∶咳嗽有風有寒，有痰有火，有虛有勞，有郁，有肺脹。 
王節齋曰∶因嗽而有痰者，咳為重，主治在肺。因痰而致咳者，痰為重，主治在脾。但 
是食積成痰，痰氣上升，以致咳嗽，只治其痰，消其積，而咳自止，亦不必用肺藥以治咳也 
。 
薛立齋曰∶春月若因風寒所傷，咳嗽聲重頭痛用金沸草散。咳嗽聲重，身熱頭痛，用《 
局方》消風散。蓋肺主皮毛，肺氣虛則腠理不密，風邪易入，治法當解表兼實肺氣，肺有火 
則腠理不閉，風邪外乘，治宜解表兼清肺火，邪退即止。若數行解散則重亡津液，邪蘊而為 
肺疽肺痿矣。故凡肺受邪不能輸化，而小便短少，皮膚漸腫，咳嗽日增者，宜用六君子湯以 
補脾肺，六味丸以滋腎水。夏月火熱炎上，喘急而嗽，面赤潮熱，脈洪大者，用黃連解毒湯 
。熱燥而咳，用梔子仁湯。咳唾有血，用麥門冬湯，俱兼以六味丸，夏月尤當用此，壯腎水 
以保肺金。夏月心火乘肺，輕則用麥門冬湯，重則用人參平肺散。若上焦實熱，用涼膈散， 
虛熱用六君子湯。中焦實熱，用竹葉石膏湯，虛熱用竹葉黃 湯。下焦虛熱，用六味丸。秋 
月濕熱傷肺，若咳而身熱，自汗口乾，便赤，脈虛而洪者，用白虎湯。身熱而煩，氣高而短 
，心下痞滿，四肢睏倦，精神短少者，香薷飲。若病邪既去，宜用補中益氣加干山藥、五味 
子以養元氣，柴胡、升麻各二分，以升生氣。冬月風寒外感，形氣病氣俱實者，宜用麻黃湯 
之類，所謂自表而入，自表而出。若形氣病氣俱虛者，宜補其元氣，而佐以解表之藥；若專 
於解表，則肺氣益虛，腠理益疏，外邪乘虛易入，病癒難愈矣。若病日久，或誤服表散之劑 
，以致元氣虛而邪氣實者，急宜補脾土為主，則肺金有所養，而諸病自愈。若人老弱，或勞 
傷元氣而患前證，誤服麻黃、枳殼、紫蘇之類而汗出亡陽者，多患肺癰、肺痿，治失其宜， 
多致不起。午後嗽者，屬腎氣虧損，火炎水涸，或津液涌而為痰者，乃真髒為患也，須用六 
味地黃丸壯腎水滋化源為主，以補中益氣湯養脾土，生肺腎為佐。設用清氣化痰則誤矣。 
徐東皋曰∶凡咳嗽之人，氣體虛弱者，用瀉氣藥多不效，間有效者，亦必復作，若此者 
，並宜補益而嗽自愈。氣體濃者，或系外感，俱宜發散邪氣，破滯氣而嗽自寧。新咳嗽者， 
亦宜從實治之也。久咳嗽者，宜從虛治之也，或用澀藥以擊其惰歸，九仙散之屬也。凡治咳 
嗽，當先求病根，伐去邪氣，而後可以烏梅、訶子、五味、罌粟殼、款冬花之類。此輩性味 
燥澀，有收斂劫奪之功，亦在所必用，可一服而愈，然須權其先後而用之。 

<目錄>卷之十九明集·雜證謨\咳嗽
<篇名>灸法
屬性：肺俞、俞府、天突、風門（各七壯）、列缺（三壯）、乳根（三壯） 

<目錄>卷之十九明集·雜證謨\咳嗽
<篇名>咳嗽論列方
屬性：二陳湯（和一） 六安煎（新和二） 理中湯（熱一） 麻黃湯（散一） 濃朴湯（和五四） 理 
陰煎（新熱三） 柴陳煎（新散九） 香薷飲（和一六九） 白虎湯（寒二） 一陰煎（新補八） 四 
陰煎（新補十二） 金水六君煎（新和一） 五福飲（新補六） 瓊玉膏（補六十） 補中益氣湯（ 
補三十） 左歸飲（新補二） 右歸飲（新補三） 加減一陰煎（新補九） 左歸丸（新補四） 右 
歸丸（新補五） 六味回陽飲（新熱二） 六味丸（補百二十） 八味丸（補一二一） 人參固本丸 
（補百六） 人參平肺散（寒三七） 地黃丸（補百二十） 安腎丸（熱一六七） 竹葉石膏湯（寒 
五） 劫勞散（婦一二四） 九仙散（固十） 涼膈散（攻十九） 竹葉黃 湯（寒七） 小青龍湯（ 
散八） 六君子湯（補五） 生料鹿茸丸（補一三一） 大補元煎（新補一） 麥門冬湯（寒四四） 
大菟絲子丸（固三六） 金沸草散（散八一） 梔子仁湯（寒十九） 《局方》消風散（散四七） 
大承氣湯（攻一） 黃連解毒湯（寒一） 貝母丸（新和十八） 

<目錄>卷之十九明集·雜證謨\咳嗽
<篇名>論外備用方
屬性：四君子湯（補一） 生脈散（補五六） 十全大補湯（補二十） 寧肺湯（補六二 熱嗽） 蜜 
酥煎（補六五） 鳳髓湯（補六四 潤肺） 五味異功散（補四） 鹿茸丸（補一三一） 補肺湯（ 
補六一 勞嗽） 杏仁煎（和一四二 喘嗽） 杏仁膏（和一四三 咳唾血） 橘皮半夏湯（和十 
三） 星香丸（和百二 痰嗽） 蘇子煎（和一四一 潤肺） 杏仁蘿蔔子丸（和百十九 痰嗽） 
杏仁丸（和百八 老人咳嗽） 白朮湯（和二七 濕痰嗽） 人參定喘湯（和一三四 寒喘嗽） 
前胡散（和一四四 煩熱嗽） 百花膏（和一四五 嗽血） 阿膠散（和二百七 唾血） 玉液 
丸（和百六 消痰火） 玉粉丸（和百七 痰嗽） 桑皮散（散八四 風熱嗽） 參蘇飲（散三四 
風寒） 十神湯（散四十 外感） 旋復花湯（散八二 風入肺） 二母散（寒四九 肺熱） 
紫菀散（寒五三 肺痿血） 黃芩知母湯（寒五一 火嗽） 團魚丸（寒九五 痰熱勞嗽） 五味 
子丸（固十二 劫嗽） 人參清肺湯（寒三六 肺虛熱） 三妙湯（固九 久嗽） 安眠散（固七 
久嗽） 加味理中湯（熱五 虛寒） 潤肺丸（固十四） 百藥煎（固八 劫嗽） 靈寶煙筒（固 
二六七） 嗽煙筒（因二六六） 

<目錄>卷之十九明集·雜證謨\喘促
<篇名>經義
屬性：《至真要大論》曰∶諸氣 郁，皆屬於肺。諸痿喘嘔，皆屬於上。諸逆衝上，皆屬 
於火。 
《脈解篇》曰∶陽明所謂上喘而為水者，陰氣下而復上，上則邪客於臟腑間，故為水也 
。少陰所謂嘔咳上氣喘者，陰氣在下，陽氣在上，諸陽氣浮，無所根據從，故嘔咳上氣喘也。 
《陰陽別論》曰∶二陽之病發心脾，其傳為息賁者，不治。陰爭於內，陽擾於外，魄汗 
未藏，四逆而起，起則熏肺，使人喘鳴。 
《大奇論》曰∶肺之雍，喘而兩 滿。 
《太陰陽明論》曰∶犯賊風虛邪者，陽受之。陽受之則入六腑，入六腑則身熱不時臥， 
上為喘呼。 
《痹論》曰∶心痹者，脈不通，煩則心下鼓，暴上氣而喘。肺痹者，煩滿喘而嘔。淫氣 
喘息，痹聚在肺。腸痹者，數飲而不得出，中氣喘爭。 
《陽明脈解篇》曰∶陽明厥則喘而惋，惋則惡人。帝曰∶或喘而死者，或喘而生者何也 
？岐伯曰∶厥逆連髒則死，連經則生。 
《脈要精微論》曰∶肝脈，若搏，因血在脅下，令人喘逆。 
《逆調論》曰∶夫不得臥，臥則喘者，是水氣之客也。夫水者，循精液而流也。腎者水 
髒，主津液，主臥與喘也。 
《示從容論》曰∶喘咳者，是水氣並陽明也。 
《玉機真藏論》曰∶秋脈不及，則令人喘，呼吸少氣而咳，上氣見血，下聞病音。 
《舉痛論》曰∶勞則喘息汗出，外內皆越，故氣耗矣。寒氣客於沖脈，沖脈起於關元， 
隨腹直上，寒氣客則脈不通，脈不通則氣因之，故喘動應手矣。 
《刺禁論》曰∶刺缺盆中內陷，氣泄，令人喘咳逆。 
《五邪篇》曰∶邪在肺，則病皮膚痛，寒熱，上氣喘，咳動肩背。 
《繆刺論》曰∶邪客於手陽明之絡，令人氣滿胸中，喘息而支 ，胸中熱。 
《經脈別論》曰∶夜行則喘出於腎，淫氣病肺。有所墮恐，喘出於肝，淫氣害脾。有所 
驚恐，喘出於肺，淫氣傷心。度水跌仆，喘出於腎與骨，當是之時，勇者氣行則已，怯者則 
着而為病也。太陽髒獨至，厥喘虛氣逆，是陰不足陽有餘也。 
《平人氣象論》曰∶頸脈動喘疾咳，曰水。 
《經脈篇》曰∶肺手太陰也，是動則病肺脹滿，膨膨而喘咳。腎足少陰也，是動則病飢 
不欲食，咳唾則有血，喝喝而喘。 
《藏氣法時論》曰∶肺病者，喘咳逆氣，肩背痛，汗出。腎病者，腹大脛腫，喘咳身重 
。 
《調經論》曰∶氣有餘則喘咳上氣，不足則息利少氣。 
《水熱穴論》曰∶故水病下為 腫大腹，上為喘呼，不得臥者，標本俱病，故肺為 
喘呼，腎為水腫，肺為逆不得臥。 
《熱病篇》曰∶熱病已得汗出，而脈尚躁，喘且復熱，喘甚者死。 

<目錄>卷之十九明集·雜證謨\喘促
<篇名>論證
屬性：氣喘之病，最為危候，治失其要，鮮不誤人，欲辨之者，亦惟二證而已。所謂二證者， 
一曰實喘，一曰虛喘也。此二證相反，不可混也。然則何以辨之？蓋實喘者有邪，邪氣實也 
；虛喘者無邪，元氣虛也。實喘者氣長而有餘，虛喘者氣短而不續。實喘者胸脹氣粗，聲高 
息涌，膨膨然若不能容，惟呼出為快也；虛喘者慌張氣怯，聲低息短，惶惶然若氣欲斷，提 
之若不能升，吞之若不相及，勞動則甚，而惟急促似喘，但得引長一息為快也。此其一為真 
喘，一為似喘，真喘者其責在肺，似喘者其責在腎。何也？蓋肺為氣之主，腎為氣之根。肺 
主皮毛而居上焦，故邪氣犯之，則上焦氣壅而為喘，氣之壅滯者，宜清宜破也。腎主精髓而 
在下焦，若真陰虧損，精不化氣，則下不上交而為促，促者斷之基也，氣既短促，而再加消 
散，如壓卵矣。且氣盛有邪之脈，必滑數有力，而氣虛無邪之脈，必微弱無神，此脈候之 
有不同也。其有外見浮洪，或芤大至極，而稍按即無者，此正無根之脈也。或往來弦甚而極 
大極數，全無和緩者，此正胃氣之敗也，俱為大虛之候。但脈之微弱者，其真虛易知，而脈 
之浮空弦搏者，其假實難辨，然而輕重之分，亦惟於此而可察矣。蓋其微弱者，猶順而易醫 
，浮空者，最險而多變，若弦強之甚，則為真藏，真藏已見，不可為也。 

<目錄>卷之十九明集·雜證謨\喘促
<篇名>虛喘證治（共七條）
屬性：凡虛喘之證，無非由氣虛耳。氣虛之喘，十居七八，但察其外無風邪，內無實熱而喘者 
，即皆虛喘之證。若脾肺氣虛者，不過在中上二焦，化源未虧，其病猶淺。若肝腎氣虛，則 
病出下焦而本末俱病，其病則深，此當速救其根以接助真氣，庶可回生也。其有病久而加以 
喘者，或久服消痰散氣等劑而反加喘者，或上為喘咳而下為泄瀉者，或婦人產後亡血過多， 
則營氣暴竭，孤陽無根據而為喘者，此名孤陽絕陰，剝極之候，已為難治，更毋蹈剝廬之戒也 
。 
一、虛喘證，其人別無風寒咳嗽等疾，而忽見氣短似喘，或但經微勞，或飢時即見喘促 
，或於精泄之後，或於大汗之後，或於大小便之後，或大病之後，或婦人月期之後而喘促愈 
甚，或氣道噎塞，上下若不相續，勢劇垂危者，但察其表里無邪，脈息微弱無力，而諸病若 
此，悉宜以貞元飲主之，加減如本方，其效如神。此外如小營煎、大營煎、大補元煎之類， 
俱可擇用。經曰∶肝苦急，急食甘以緩之，即此之類。若大便溏泄兼下寒者，宜右歸飲、右 
歸丸、聖術煎之類主之。 
一、脾肺氣虛，上焦微熱微渴而作喘者，宜生脈散主之。或但以氣虛而無熱者，惟獨參 
湯為宜。若火爍肺金，上焦熱甚，煩渴多汗，氣虛作喘者，宜人參白虎湯主之。若火在陰分 
，宜玉女煎主之，然惟夏月或有此證。若陰虛，自小腹火氣上沖而喘者，宜補陰降火，以六 
味地黃湯加黃柏、知母之類主之。 
一、水病為喘者，以腎邪干肺也。然水不能化而子病及母，使非精氣之敗，何以至此， 
此其虛者十九，而間乎虛中挾實，則或有之耳。故凡治水喘者，不宜妄用攻擊之藥，當求腫 
脹門諸法治之，腫退而喘自定矣。古法治心下有水氣上乘於肺，喘而不得臥者，以《直指》 
神秘湯主之。但此湯性用多主氣分，若水因氣滯者用之則可，若水因氣虛者，必當以加減金 
匱腎氣湯之類主之。 
一、老弱人久病氣虛發喘者，但當以養肺為主。凡陰勝者宜溫養之，如人參、當歸、姜 
、桂、甘草，或加以 、術之屬。陽勝者宜滋養之，如人參、熟地、麥冬、阿膠、五味子、 
梨漿、牛乳之屬。 
一、關格之證為喘者，如《六節藏象論》曰∶人迎四盛已上為格陽，寸口四盛已上為關 
陰，人迎與寸口俱盛四倍已上為關格。此關格之證以脈言，不以病言也。今人之患此者頗多 
，而人多不知，且近時察脈者不論人迎，惟在寸口，但其兩手之脈浮弦至極，大至四倍已上 
者，便是此證，其病必虛里跳動而氣喘不已。此之喘狀，多無咳嗽，但覺胸膈舂舂，似脹非 
脹，似短非短，微勞則喘甚，多言亦喘甚，甚至通身振振，慌張不寧。此必情慾傷陰，以致 
元氣無根，孤陽離劇之候也，多不可治。方論詳關格門。 
一、凡病喘促，但察其脈息微弱細澀者，必陰中之陽虛也；或浮大弦芤按之空虛者，必 
陽中之陰虛也。大凡喘急不得臥而脈見如此者，皆元氣大虛，去死不遠之候，若妄加消伐， 
必增劇而危，若用苦寒或攻下之，無不即死。 

<目錄>卷之十九明集·雜證謨\喘促
<篇名>實喘證治（共七條）
屬性：一、實喘之證，以邪實在肺也，肺之實邪，非風寒則火邪耳。蓋風寒之邪，必受自皮 
毛，所以入肺而為喘，火之熾盛，金必受傷，故亦以病肺而為喘。治風寒之實喘，宜以溫散 
；治火熱之實喘，治以寒涼。又有痰喘之說，前人皆曰治痰，不知痰豈能喘，而必有所以生 
痰者，此當求其本而治之。 
一、凡風寒外感，邪實於肺而咳喘並行者，宜六安煎加細辛或蘇葉主之。若冬月風寒感 
甚者，於本方加麻黃亦可，或用小青龍湯、華蓋散、三拗湯之類主之。 
一、外有風寒，內兼微火而喘者，宜黃芩半夏湯主之。若兼陽明火盛而以寒包熱者，宜 
涼而兼散，以大青龍湯，或五虎湯、越婢加半夏湯之類主之。 
一、外無風寒而惟火盛作喘，或雖有微寒而所重在火者，宜桑白皮湯，或抽薪飲之類主 
之。 
一、痰盛作喘者，雖宜治痰，如二陳湯、六安煎、導痰湯、千緡湯、滾痰丸、抱龍丸之 
類，皆可治實痰之喘也；六君子湯、金水六君煎之類，皆可治虛痰之喘也。然痰之為病，亦 
惟為病之標耳，猶必有生痰之本，故凡痰因火動者，必須先治其火；痰因寒生者，必須先治 
其寒。至於或因氣逆，或因風邪，或因濕滯，或因脾腎虛弱，有一於此，皆能生痰，使欲治 
痰而不治其所以痰，則痰終不能治，而喘何以愈哉。 
一、氣分受邪，上焦氣實作喘，或怒氣鬱結傷肝，而人壯力強，脹滿脈實者，但破其氣 
而喘自愈，宜廓清飲、四磨飲、四七湯、蘿蔔子湯、蘇子降氣湯之類主之；或陽明氣秘不通 
而脹滿者，可微利之。 
一、喘有夙根，遇寒即發，或遇勞即發者，亦名哮喘，未發時以扶正氣為主，既發時以 
攻邪氣為主。扶正氣者，須辨陰陽，陰虛者補其陰，陽虛者補其陽。攻邪氣者，須分微甚， 
或散其風，或溫其寒，或清其痰火。然發久者氣無不虛，故於消散中宜酌加溫補，或於溫補 
中宜量加消散。此等證候，當KT KT 以元氣為念，必使元氣漸充，庶可望其漸愈，若 
攻之太過，未有不致日甚而危者。 

<目錄>卷之十九明集·雜證謨\喘促
<篇名>述古（共二條）
屬性：東垣曰∶華佗雲盛而為喘，減而為枯；故《活人》亦云∶發喘者氣有餘也。凡看文本， 
須要會得本意，盛而為喘者，非肺氣盛也，喘為肺氣有餘者，亦非氣有餘也；氣盛當認作氣 
衰，有餘當認作不足。肺氣果盛，又為有餘，則當清肅下行而不喘，以其火入於肺，衰與不 
足而為喘焉。故言盛者，非言肺氣盛也，言肺中之火盛也；言有餘者，非言肺氣有餘也，言 
肺中之火有餘也。故瀉肺以苦寒之劑，非瀉肺也，瀉肺中之火，實補肺氣也，用者不可不知 
。 
丹溪曰∶喘急者，氣為火所郁而為，痰在肺胃間也。有痰者，有火炎者，有陰虛自小腹 
下起而上逆者，有氣虛而致氣短者，有水氣乘肺者，有肺虛挾寒而喘者，有肺實挾熱而喘者 
，有驚憂氣鬱肺脹而喘者，有胃絡不和而喘者，有腎氣虛損而喘者。雖然，未有不由痰火內 
郁，風寒外束而致之者也。 

<目錄>卷之十九明集·雜證謨\喘促
<篇名>灸法
屬性：璇璣、氣海、膻中、期門。 
背中骨節第七椎下穴，灸三壯，喘氣立已，神效。 

<目錄>卷之十九明集·雜證謨\喘促
<篇名>喘促論列方
屬性：貞元飲（新補十九） 六安煎（新和二） 大補元煎（新補一） 大營煎（新補十四） 小營煎 
（新補十五） 六君子湯（補五） 右歸飲（新補三） 右歸丸（新補五） 大青龍湯（散七） 獨參 
湯（補三五） 神秘湯（和一三八） 小青龍湯（散八） 聖術煎（新熱二五） 生脈散（補五六） 
玉女煎（新寒十二） 蘿蔔子湯（和一三九） 二陳湯（和一） 千緡湯（和九五） 桑白皮湯（寒 
五二） 六味地黃湯（補百二十） 抱龍丸（小八五） 導痰湯（和九一） 廓清飲（新和十三） 
金水六君煎（新和一） 四七湯（和九七） 四磨飲（和五二） 《金匱》腎氣丸（補一二四） 五 
虎湯（和一三六） 三拗湯（散七八） 人參白虎湯（寒三） 華蓋散（散七九） 滾痰丸（攻七七） 
蘇子降氣湯（和四一） 黃芩半夏湯（散五十） 越婢加半夏湯（散九十） 

<目錄>卷之十九明集·雜證謨\喘促
<篇名>論外備用方
屬性：參附湯（補三七） 五味子湯（補五七 喘渴） 十全大補湯（補二十 虛喘） 蜜酥煎（補 
六五） 百合湯（和一三五 浮腫作喘） 人參胡桃湯（補五九 喘不得臥） 蘇子煎（和一四一 
潤肺喘） 定喘湯（和一三三 風寒喘） 人參定喘湯（和一三四 寒邪咳喘） 黃栝蔞丸（和 
百十八 痰喘） 神秘湯（和一三八 水氣喘） 蘇陳九寶湯（散八五 哮喘） 瀉白散（寒四二 
肺火） 雙玉散（寒七一 火喘） 安眠散（固七 喘不止） 葶藶大棗瀉肺湯（和百四十 浮 
腫喘） 

<目錄>卷之十九明集·雜證謨\呃逆
<篇名>經義
屬性：《口問篇帝》曰∶人之噦者，何氣使然？岐伯曰∶谷入於胃，胃氣上注於肺。今有故寒 
氣與新谷氣俱還入於胃，新故相亂，真邪相攻，氣並相逆，復出於胃，故為噦。肺主為噦， 
取手太陰，足少陰。 
《宣明五氣篇》曰∶胃為氣逆，為噦為恐。 
《雜病篇》曰∶噦，以草刺鼻，嚏，嚏而已；無息而疾迎引之，立已；大驚之，亦可已。 
《至真要大論》曰∶陽明之復，嘔吐咳噦。太陽之復，唾出清水，及為噦噫。諸逆衝上，皆屬於火。 
《寶命全角論》曰∶病深者，其聲噦。 
《邪氣臟腑病形篇》曰∶心脈小甚為善噦。 
《三部九候論》曰∶若有七診之病，其脈候亦敗者死矣，必發噦噫。 

<目錄>卷之十九明集·雜證謨\呃逆
<篇名>論證（共三條）
屬性：呃逆一證，古無是名，其在《內經》本謂之噦，因其呃呃連聲，故今以呃逆名之，於義 
亦妥。觀《內經》治噦之法，以草刺鼻，嚏，及氣息迎引、大驚之類，是皆治呃之法，此 
噦本呃逆，無待辨也。自孫真人云∶遍尋方論無此名，遂以咳逆為噦，因致後世訛傳，乃以 
咳逆、乾嘔、噫氣之類互相餚亂，自唐迄今矣，此名之不可不察，亦不可不正也。 
一、咳逆之名，原出《內經》，本以咳嗽氣逆者為言。如《氣交變大論》曰∶歲金太過 
，甚則喘咳逆氣。此因喘咳以致氣逆，故云咳逆氣也。又曰∶咳逆甚而血溢。正以咳逆不止 
，而血隨氣溢，則病之常也，未聞以呃逆而見血者也。即如《六元正紀大論》雲∶金郁之發 
，民病咳逆者，亦是此意，此咳逆之非呃逆亦甚明矣。而今後世諸公，乃悉以噦為咳逆，豈 
皆未之詳察耶？及觀丹溪之言，在《纂要》則曰∶孫真人誤以噦為咳逆。是謂噦非咳逆也。 
在《心法·附錄》則曰∶咳逆為病，古謂之噦，近謂之呃。此又謂噦即咳逆也。在嘔吐門則 
又曰∶有聲有物謂之嘔吐，有聲無物謂之噦。此又以乾嘔為噦也。前後不一，何其自謬若此 
。再如海藏、河間諸公，有以噦為乾嘔者，有以咳逆為噫者，總皆謬矣。蓋嘔即吐之類，但 
吐而無物者曰嘔，嘔而有物者曰吐，腹脹噯氣者曰噫，逆氣自下而上者亦曰噫，此四者之辨 
自有正名，顧可紛紛若是乎？茲余析而判之曰∶噦者，呃逆也，非咳逆也。咳逆者，咳嗽之 
甚者也，非呃逆也。乾嘔者，無物之吐，即嘔也，非噦也。噫者，飽食之息，即噯氣也，非 
咳逆也。後人但以此為鑑，則異說之疑，可盡釋矣。 
一、呃逆證，有傷寒之呃逆，有雜證之呃逆。其在古人則悉以虛寒為言，惟丹溪引《內 
經》之言曰∶諸逆衝上，皆屬於火，病患見此，似為死證，然亦有實者，不可不知。余向見 
此說，疑其與古人相左，不以為然，蓋亦謂此證必屬虛寒，何有實熱，茲及晚年曆驗，始有 
定見，乃知丹溪此言為不誣也。雖其中寒熱虛實亦有不同，然致呃之由，總由氣逆，氣逆於 
下，則直衝於上，無氣則無呃，無陽亦無呃，此病呃之源所以必由氣也。欲得其象，不見雨 
中之雷，水中之 乎。夫陽為陰蔽，所以為雷，而轟轟不已者，此火為雷之本，而火即 
氣也。氣為水覆，所以為 而 不已者，此氣為 之本，而氣即陽也。然病在 
氣分，非本一端，而呃之大要，亦惟三者而已，則一曰寒呃，二曰熱呃，三曰虛脫之呃，寒 
呃可溫可散，寒去則氣自舒也。熱呃可降可清，火靜而氣自平也。惟虛脫之呃，則誠危殆之 
證，其或免者，亦萬幸矣。凡諸治法，當辨如下。 

<目錄>卷之十九明集·雜證謨\呃逆
<篇名>論治（共九條）
屬性：凡雜證之呃，雖由氣逆，然有兼寒者，有兼熱者，有因食滯而逆者，有因氣滯而逆者， 
有因中氣虛而逆者，有因陰氣竭而逆者，但察其因而治其氣，自無不愈。若輕易之呃，或偶 
然之呃，氣順則已，本不必治；惟屢呃為患，及呃之甚者，必其氣有大逆，或脾腎元氣大有 
虧竭而然。然實呃不難治，而惟元氣敗竭者，乃最危之候也。 
一、寒滯為呃者，或以風寒，或以生冷，或其髒氣本寒，偶有所逆，皆能致呃，但去其 
蔽抑之寒，而呃自止。宜橘皮湯、《三因》丁香散，或二陳湯加生薑五七片，或佐關煎，或 
甘草乾薑湯、橘皮乾薑湯之類，皆可酌用。若寒之甚者，漿水散，或四逆湯。 
一、胃火為呃者，其證極多，但察其脈見滑實而形氣不虛，胸膈有滯，或大便堅實或不 
行者，皆其胃中有火，所以上沖為呃，但降其火，其呃自止，惟安胃飲為最妙。余嘗治癒多 
人，皆此證也。 
一、氣逆為噦而兼脹悶者，宜加減二陳湯加烏藥，或《寶鑑》丁香柿蒂散，或羌活附子 
湯，或神香散。 
一、食滯而呃者，宜加減二陳加山楂、白芥子、烏藥之屬，或用大和中飲加乾薑、木香 
。 
一、中焦脾胃虛寒，氣逆為呃者，宜理中加丁香湯，或溫胃飲加丁香。若因勞倦內傷而 
致呃逆者，宜補中益氣湯加丁香。凡中焦寒甚者，多由脾胃氣虛而然，蓋脾胃不虛則寒亦不 
甚，故治寒者，當以脾氣為主。若吐痢後胃氣微虛，或兼膈熱而呃者，宜橘皮竹茹湯；無熱 
者，宜生薑、半夏、丁香、柿蒂、白朮、肉桂之類，皆可酌用。 
一、下焦虛寒者，其肝腎生氣之原不能暢達，故凡虛弱之人多見呃逆，正以元陽無力， 
易為抑遏而然。此呃逆之本，多在腎中，故余制歸氣飲主之甚效，或用理陰煎加丁香以疏氣 
，妙亦如之。 
一、凡以大病之後，或以虛羸之極，或以虛損誤攻而致呃逆者，此最危之證，察其中虛 
，速宜補脾；察其陰虛，速宜補腎，如前二條固其法矣，然猶恐不及，則惟大補元煎及右歸 
飲之類，斯其庶幾者也。 
一、呃逆證，凡聲強氣盛而脈見滑實者，多宜清降；若聲小息微而脈見微弱者，多宜溫 
補。 

<目錄>卷之十九明集·雜證謨\呃逆
<篇名>傷寒呃逆（共六條）
屬性：凡傷寒之呃，亦無非氣逆之病，其有與雜證不同者，如仲景所言則其類也，然猶有未悉 
及治有未備者，謹略如下∶ 
一、傷寒胃中虛冷等證，大約與前雜證相似，悉宜如前以溫中等劑治之。或如仲景所言 
胃中虛冷及飲水則噦等證，當以後條仲景法治之。 
一、傷寒邪在表者，與里無涉，故無噦證。惟少陽證邪在半表半里之間，則寒熱往來， 
氣為邪抑而噦逆者有之矣，宜柴陳煎主之，有寒者加丁香，有火者加黃芩；或小柴胡湯亦可 
。 
一、傷寒失下，邪入正陽明，內熱之極，三焦干格，陰道不行而上沖作呃者，必宜去火 
去閉，斯逆氣得降而噦乃可愈。然必察邪之微甚，如無堅實脹滿等證，而但以乾涸燥熱者， 
宜白虎湯，或竹葉石膏湯，或瀉心湯涼解之。若果有燥糞，大便閉結，脹滿實堅俱全者，宜 
三承氣湯下之。 
一、傷寒邪有未解，而用溫補太過者，則其中焦氣逆，最能為噦，惟安胃飲為最妙。若 
氣逆無火者，宜橘皮湯。若兼表邪未解者，宜柴陳煎。 
一、傷寒誤攻，或吐或下，或誤用寒涼，以致脾腎胃氣大虛大寒而發噦者，大為危候， 
速當以前雜證溫胃、理陰等法調治之，恐遲則無濟於事也。 

<目錄>卷之十九明集·雜證謨\呃逆
<篇名>述古（共三條）
屬性：仲景曰∶陽明病，不能食，攻其熱必噦，所以然者，胃中虛冷故也，以其人本虛，故攻 
其熱必噦。傷寒大吐大下之，極虛，復極汗出者，以其人外氣怫鬱，復與之水，以發其汗， 
因得噦。所以然者，胃中虛冷故也。陽明病，不大便六七日，恐有燥屎，欲知之法，少與 
小承氣湯。湯入腹中，轉失氣者，此有燥屎，乃可攻之；若不轉失氣者，此但初頭硬， 
後必溏，不可攻之，攻之必脹滿不能食也。欲飲水者，與水則噦。若胃中虛冷不能食者，飲 
水則噦。按以上四條，皆言胃之虛寒也。虛寒者既不可攻，亦不可與水，則寒涼之藥亦當忌 
用可知。 
論曰∶傷寒噦而腹滿，視其前後，知何部不利，利之則愈。按此一條，即言噦之實邪也 
。蓋便有不利，則氣有不達，下不達則上逆而出。故小便不利者，當利其水；大便不通者， 
當通其便。 
《要略》曰∶病患胸中似喘不喘，似嘔不嘔，似噦不噦，徹心中憒憒然無奈者，生薑半 
夏湯主之。乾嘔噦，手足厥者，橘皮湯主之。噦逆者，橘皮竹茹湯主之。 
張子和《吐式篇》雲∶凡病在上者皆宜吐，然自胸以上大滿大實，痰如膠漆，微湯微散 
皆兒戲耳，若非吐法，病安能除？曾見病之在上者，諸醫用藥盡其技而不效，余以涌劑少少 
用之，輒獲微效，可見吐法必可用於上，宜乎其效之速也。按此吐法亦可治噦者，以其氣得 
伸而郁得散也，故凡氣實而郁者，在子和之法亦所宜用。 

<目錄>卷之十九明集·雜證謨\呃逆
<篇名>簡易方
屬性：一方治呃逆久不愈，連連四五十聲者，用生薑搗汁一合，加蜜一匙，溫熱服。 
一嗅法 治呃逆服藥不效者，用硫黃、乳香等分，以酒煎，令患人以鼻嗅之效。一方用 
雄黃一味，煎酒嗅。 

<目錄>卷之十九明集·雜證謨\呃逆
<篇名>灸法
屬性：兩乳穴，治呃逆立止。取穴法∶婦人以乳間垂下到處是穴，男子不可垂者，以乳頭下一 
指為率，與乳頭相直骨間陷中是穴。男左女右，灸一處，艾炷如小麥大，着火即止，灸三壯 
，不止者不可治。 
膻中、中脘、氣海、三里。 

<目錄>卷之十九明集·雜證謨\呃逆
<篇名>呃逆論列方
屬性：二陳湯（和一） 橘皮湯（熱五六） 四逆湯（熱十四） 安胃飲（新寒十一） 溫胃飲（新熱 
五） 歸氣飲（新熱十四） 理陰煎（新熱三） 右歸飲（新補三） 佐關煎（新熱十） 漿水散（熱 
一四七） 柴陳煎（新散九） 白虎湯（寒二） 神香散（新和二十） 大補元煎（新補一） 瀉心 
湯（寒二七） 大和中飲（新和七） 小和中飲（新和八） 小柴胡湯（散十九） 大承氣湯（攻一） 
小承氣湯（攻二） 加減二陳湯（和二） 橘皮乾薑湯（熱五五） 甘草乾薑湯（熱五四） 生薑 
半夏湯（熱五二） 橘皮竹茹湯（熱五八） 《三因》丁香散（熱六十） 補中益氣湯（補三十） 
羌活附子湯（熱三五） 理中加丁香湯（熱四） 竹葉石膏湯（寒五） 《寶鑑》丁香柿蒂散（熱 
六五） 

<目錄>卷之十九明集·雜證謨\呃逆
<篇名>論外備用方
屬性：參附湯（補三七） 柿蒂湯（熱六六） 丁香溫中湯（熱十一 和胃） 養正丹（熱一八八 
氣逆） 丁香柿蒂散（熱六四 胃寒） 

<目錄>卷之十九明集·雜證謨\郁證
<篇名>經義
屬性：《六元正紀大論》帝曰∶五運之氣，亦復歲乎？岐伯曰∶郁極乃發，待時而作也。帝 
曰∶郁之甚者，治之奈何？岐伯曰∶木郁達之，火郁發之，土郁達之，金郁泄之，水郁折之 
，然調其氣，過者折之，以其畏也，所謂泄之。王太僕曰∶木郁達之，謂吐之令其調達。火 
郁發之，謂汗之令其疏散。土郁奪之，謂下之令無壅礙。金郁泄之，謂滲泄解表利小便也。 
水郁折之，謂抑之制其沖逆也。 
滑氏曰∶木性本條達，火性本發揚，土性本沖和，金性本整肅，水性本流通，五者一有 
所郁，斯失其性矣。達、發、奪、泄、折，將以治其郁而遂其性也。 
王安道釋此曰∶凡病之起，多由於郁。郁者，滯而不通之義。或因所乘而為郁，或不因 
所乘，本氣自病而郁者，皆郁也，豈惟五運之變能使然哉。郁既非五運之變可拘，則達、發 
、奪、泄、折等法，固可擴而充之，可擴而充，其應變不窮之理也歟。且夫達者，通暢之也。 
如肝性急，怒氣逆， 脅或脹，火時上炎，治以苦寒辛散而不愈者，則用升發之藥，加 
以厥陰報使而從治之。又如久風入中為飧泄，及不因外風之入，而清氣在下為飧泄，則以輕 
揚之劑舉而散之。凡此之類，皆達之之法也。王氏以吐訓達，不能使人無疑，以其肺金盛而 
抑制肝木歟，則瀉肺氣舉肝氣可矣，不必吐也；以為脾胃濁氣下流而少陽清氣不升歟，則益 
胃昇陽可矣，不必吐也。雖然，木郁固有吐之之理，今以吐字總該達字，則凡木郁皆當用吐 
矣，其可乎哉？至於東垣所謂食塞肺分，為金與土旺於上而克木，夫金之克木，乃五行之常 
道，固不待物傷而後能也，且為物所傷，豈有反旺之理？若曰吐去其物以伸木氣，乃是反為 
木郁而施治，非為食傷而施治矣。夫食塞胸中而用吐，正《內經》所謂其高者因而越之之義 
耳，不勞引木郁之說以及之也。四郁皆然。又曰∶夫五郁為病，故有法以治之，然邪氣久實 
，正氣必損，今邪氣雖去，正氣豈能遽平乎？苟不平調正氣，使各安其位，復其常，於治郁 
之餘，則猶未足以盡治法之妙。故又曰∶然調其氣。苟調之氣猶未服而或過，則當益其所不 
勝以制之，如木過者當益金，金能制木，則木斯服矣。所不勝者，所畏者也，故曰過者折之 
，以其畏也。夫制物者，物之所欲也，制於物者，物之所不欲也，順其欲則喜，逆其欲則惡 
，今逆之以所惡，故曰所謂泄之。 
《陰陽應象大論》曰∶東方生風，在志為怒，怒傷肝，悲勝怒。南方生熱，在志為喜， 
喜傷心，恐勝喜。中央生濕，在志為思，思傷脾，怒勝思。西方生燥，在志為憂，憂傷肺， 
喜勝憂。北方生寒，在志為恐，恐傷腎，思勝恐。 
《舉痛論》曰∶怒則氣上，喜則氣緩，悲則氣消，恐則氣下，寒則氣收，炅則氣泄，驚 
則氣亂，勞則氣耗，思則氣結。怒則氣逆，甚則嘔血及飧泄，故氣上矣。喜則氣和志達，營 
衛通利，故氣緩矣。悲則心系急，肺布葉舉，而上焦不通，營衛不散，熱氣在中，故氣消矣 
。恐則精卻，卻則上焦閉，閉則氣還，還在下焦脹，故氣不行矣。寒則腠理閉，氣不行，故 
氣收矣。炅則腠理開，營衛通，汗大泄，故氣泄矣。驚則心無所倚，神無所歸，慮無所定， 
故氣亂矣。勞則喘息汗出，外內皆越，故氣耗矣。思則心有所存，神有所歸，正氣留而不行 
，故氣結矣。 
《宣明五氣篇》曰∶胃為氣逆，為噦為恐。膽為怒。精氣並於心則喜，並於肺則悲，並 
於肝則憂，並於脾則畏，並於腎則恐。陽入之陰則靜，陰出之陽則怒。 
《玉機真藏論》曰∶憂恐悲喜怒，令不得以其次，故令人有大病矣。因而喜大虛則腎氣 
乘矣，怒則肝氣乘矣，悲則肺氣乘矣，恐則脾氣乘矣，憂則心氣乘矣。 
《本神篇》曰∶怵惕思慮者則傷神，神傷則恐懼流淫而不止。悲哀動中者，竭絕而失生 
。喜樂者，神憚散而不藏。憂愁者，氣閉塞而不行。盛怒者，迷惑而不治。恐懼者，神盪憚 
而不收。心怵惕思慮則傷神，神傷則恐懼自失，破 脫肉，毛悴色夭，死於冬。脾憂愁 
而不解則傷意，意傷則 亂，四肢不舉，毛悴色夭，死於春。肝悲哀動中則傷魂，魂傷 
則狂妄不精，當人陰縮而筋攣，兩脅骨不舉，毛悴色夭，死於秋。肺喜樂無極則傷魄，魄傷 
則狂，皮革焦，毛悴色夭，死於夏。腎盛怒不止則傷志，志傷則喜忘其前言，腰脊不可以俯 
仰屈伸，毛悴色夭，死於季夏。恐懼而不解則傷精，精傷則骨酸痿厥，精時自下。 
《壽夭剛柔篇》曰∶憂恐忿怒傷氣，氣傷髒，乃病髒。 
《本病篇》曰∶憂愁思慮即傷心。恚怒氣逆，上而不下即傷肝。 
《邪氣臟腑病形篇》曰∶愁憂恐懼則傷心，形寒寒飲則傷肺。 
《痿論》曰∶悲哀太甚則胞絡絕，胞絡絕則陽氣內動，發則心下崩，數溲血也。思想無 
窮，所願不得，意淫於外，入房太甚，宗筋弛縱，發為筋痿，及為白淫。 
《口問篇》曰∶悲哀愁憂則心動，心動則五臟六腑皆搖。 
《行針篇》曰∶多陽者多喜，多陰者多怒。 
《調經論》曰∶神有餘則笑不休，神不足則悲。血有餘則怒，不足則恐。 
《本神篇》曰∶肝氣虛則恐，實則怒。心氣虛則悲，實則笑不休。 
《疏五過論》曰∶嘗貴後賤，雖不中邪，病從內生，名曰脫營。嘗富後貧，名曰失精， 
五氣留連，病有所並。暴樂暴苦，始樂後苦，皆傷精氣，精氣竭絕，形體毀沮。暴怒傷陰， 
暴喜傷陽，厥逆上行，脈滿去形。故貴脫勢，雖不中邪，精神內傷，身必敗亡。始富後貧， 
雖不傷邪，皮焦筋屈，痿 為攣。 
《通評虛實論》曰∶膈塞閉絕，上下不通，則暴憂之病也。 
《五變篇》曰∶目堅固以深者，長沖直揚，其心剛，剛則多怒，怒則氣上逆。 

<目錄>卷之十九明集·雜證謨\郁證
<篇名>論《內經》五郁之治
屬性：經言五郁者，言五行之化也，氣運有乖和，則五郁之病生矣。其在於人，則凡氣血一有 
不調而致病者，皆得謂之郁證，亦無非五氣之化耳。故以人之臟腑，則木應肝膽，木主風邪 
，畏其滯抑，故宜達之，或表或里，但使經絡通行，則木郁自散，是即謂之達也。火應心與 
小腸，火主熱邪，畏其陷伏，故宜發之，或虛或實，但使氣得升揚，則火郁自解，是即謂之 
發也。土應脾胃，土主濕邪，畏其壅淤，故宜奪之，或上或下，但使濁穢得淨，則土郁可平 
，是即謂之奪也。金應肺與大腸，金主燥邪，畏其秘塞，故宜泄之，或清或濁，但使氣液得 
行，則金郁可除，是即謂之泄也。水應腎與膀胱，水主寒邪，畏其凝溢，故宜折之，或陰或 
陽，但使精從氣化，則水郁可清，是即謂之折也。 
雖然，夫論治之法固當辨此五者，而不知經語之玄，本非鑿也，亦非專治實邪而虛邪不 
在是也。即如木郁之治，宜於達矣，若氣陷不舉者，發即達也；氣壅不開者，奪即達也；氣 
秘不行者，泄亦達也；氣亂不調者，折亦達也。又如火郁之治，當用發矣。若元陽被抑，則 
達非發乎？臟腑留結，則奪非發乎？膚竅閉塞，則泄非發乎？津液不化，則折非發乎？且奪者挽 
回之謂，大實非大攻不足以盪邪，大虛非大補不足以奪命，是皆所謂奪也。折者折中之謂， 
火實則陽亢陰虛，火虛則氣不化水，製作隨宜，是皆所謂折也。由是觀之，可見五者之中， 
皆有通融圓活之道，第《內經》欲言五法，不得不借五氣以發明其用，但使人知此義，則五 
行之中各具五法，而用有無窮之妙矣，安得鑿訓其說，以隘人神思耶？學人於此，當默會其 
意，勿使膠柱，則心靈智能而無有不通矣。 

<目錄>卷之十九明集·雜證謨\郁證
<篇名>論脈
屬性：凡郁證之脈，在古人皆以結促止節為郁脈，使必待結促止節而後為郁，則郁證不多見矣 
，故凡診郁證，但見血氣不順而脈不和平者，其中皆有郁也。惟情志之郁，則如弦緊、沉澀、 
遲細、短數之類皆能為之。至若結促之脈，雖為郁病所常有，然病郁者未必皆結促也，惟血 
氣內虧，則脈多間斷；若平素不結而因病忽結者，此以不相接續，尤屬內虛。故凡辨結促者 
，又當以有神無神辨之，其或來去有力，猶可以郁證論；若以無力之結促，而悉認為氣逆痰 
滯，妄行消散，則十誤其九矣。 

<目錄>卷之十九明集·雜證謨\郁證
<篇名>論情志三郁證治（共四條）
屬性：凡五氣之郁，則諸病皆有，此因病而郁也；至若情志之郁，則總由乎心，此因郁而病也 
。第自古言郁者，但知解郁順氣，通作實邪論治，不無失矣。茲予辨其三證，庶可無誤，蓋 
一曰怒郁，二曰思郁，三曰憂鬱。如怒郁者，方其大怒氣逆之時，則實邪在肝，多見氣滿腹 
脹，所當平也。及其怒後而逆氣已去，惟中氣受傷矣，既無脹滿疼痛等證，而或為倦怠，或 
為少食，此以木邪克土，損在脾矣，是可不知培養而仍在消伐，則所伐者其誰乎？此怒郁之 
有先後，亦有虛實，所當辨治者如此。又若思郁者，則惟曠女嫠婦，及燈窗困厄，積疑任怨 
者皆有之。思則氣結，結於心而傷於脾也。及其既甚，則上連肺胃而為咳喘，為失血，為膈 
噎，為嘔吐；下連肝腎，則為帶濁，為崩淋，為不月，為勞損。若初病而氣結為滯者，宜順 
宜開；久病而損及中氣者，宜修宜補。然以情病者，非情不解，其在女子，必得願遂而後可 
釋，或以怒勝思，亦可暫解；其在男子，使非有能屈能伸，達觀上智者，終不易卻也。若病 
已既成，損傷必甚，而再行消伐，其不明也亦甚矣。又若憂鬱病者，則全屬大虛，本無邪實 
，此多以衣食之累，利害之牽，及悲憂驚恐而致郁者，總皆受郁之類。蓋悲則氣消，憂則氣 
沉，必傷脾肺；驚則氣亂，恐則氣下，必傷肝腎，此其戚戚悠悠，精氣但有消索，神志不振 
，心脾日以耗傷。凡此之輩，皆陽消證也，尚何實邪？使不知培養真元，而再加解散，真與 
鷺鷥腳上割股者何異？是不可不詳加審察，以濟人之危也。 
一、怒郁之治∶若暴怒傷肝，逆氣未解，而為脹滿或疼痛者，宜解肝煎、神香散，或六 
郁湯，或越鞠丸。若怒氣傷肝，因而動火，以致煩熱，脅痛脹滿或動血者，宜化肝煎。若怒 
郁不解或生痰者，宜溫膽湯。若怒後逆氣既散，肝脾受傷，而致倦怠食少者，宜五味異功散 
，或五君子煎，或大營煎、歸脾湯之類調養之。 
一、思郁之治∶若初有鬱結滯逆不開者，宜和胃煎加減主之，或二陳湯，或沉香降氣 
散，或啟脾丸皆可擇用。凡婦人思郁不解，致傷沖任之源，而血氣日虧，漸至經脈不調，或 
短少漸閉者，宜逍遙飲，或大營煎。若思憶不遂，以致遺精帶濁，病在心肺不攝者，宜秘元 
煎。若思慮過度，以致遺精滑泄及經脈錯亂，病在肝腎不固者，宜固陰煎。若思郁動火，以 
致崩淋失血，赤帶內熱，經脈錯亂者，宜保陰煎。若思郁動火，陰虛肺熱，煩渴，咳嗽見血 
，或骨蒸夜熱者，宜四陰煎，或一陰煎酌宜用之。若生儒蹇厄，思結枯腸，及任勞任怨，心 
脾受傷，以致怔忡健忘，倦怠食少，漸至消瘦，或為膈噎嘔吐者，宜壽脾煎，或七福飲；若 
心膈氣有不順或微見疼痛者，宜歸脾湯，或加砂仁、白豆蔻、丁香之類以微順之。 
一、憂鬱內傷之治∶若初郁不開，未至內傷，而胸膈痞悶者，宜二陳湯、平胃散，或和 
胃煎，或調氣平胃散，或神香散、或六君子湯之類以調之。若憂鬱傷脾而吞酸嘔惡者，宜溫 
胃飲，或神香散。若憂鬱傷脾肺而睏倦、怔忡、倦怠、食少者，宜歸脾湯，或壽脾煎。若憂 
思傷心脾，以致氣血日消，飲食日減，肌肉日削者，宜五福飲、七福飲，甚者大補元煎。 

<目錄>卷之十九明集·雜證謨\郁證
<篇名>諸郁滯治法
屬性：凡諸郁滯，如氣、血、食、痰、風、濕、寒、熱，或表或里，或髒或腑，一有滯逆，皆 
為之郁，當各求其屬，分微甚而開之，自無不愈。氣鬱者，宜木香、沉香、香附、烏藥、藿 
香、丁香、青皮、枳殼、茴香、濃朴、撫芎、檳榔、砂仁、皂角之類。血郁者，宜桃仁、紅 
花、蘇木、肉桂、延胡、五靈脂、牡丹皮、川芎、當歸、大黃、朴硝之類。食郁者，宜山楂 
、麥芽、神曲、枳實、三棱、蓬術、大蒜、蘿蔔，或生韭飲之類。痰郁者，宜半夏、南星、 
海石、栝蔞、前胡、貝母、陳皮、白芥子、玄明粉、海藻、皂角、牛黃、天竺黃、竹瀝之類 
。風郁者，宜麻黃、桂枝、柴胡、升麻、干葛、紫蘇、細辛、防風、荊芥、薄荷、生薑之類 
。濕郁者，宜蒼朮、白朮、茯苓、澤瀉、豬苓、羌活、獨活之類。寒郁者，宜乾薑、肉桂、 
附子、吳茱萸、蓽茇、胡椒、花椒之類。熱郁者，宜黃連、黃柏、黃芩、梔子、石膏、知母 
、龍膽草、地骨皮、石斛、連翹、天花粉、玄參、犀角、童便、綠豆之類。以上諸郁治法， 
皆所以治實邪也。若陽虛則氣不能行，陰虛則血不能行，氣血不行，無非郁證，若用前法 
則愈虛愈郁矣，當知所辨，而參以三法如前，庶無誤也。 

<目錄>卷之十九明集·雜證謨\郁證
<篇名>述古（共二條）
屬性：丹溪曰∶郁病大率有六，曰∶氣鬱者，胸脅疼痛，脈沉而澀。濕郁者，周身走痛，或關 
節疼痛，遇陰則發，脈沉而細。熱郁者，瞀悶煩心，尿赤，脈沉而數。痰郁者，動則喘息， 
脈沉而滑。血郁者，四肢無力，能食便血，脈沉而芤。食郁者，噯酸腹飽，不喜飲食。或七 
情之邪郁，或寒熱之交侵，或九氣之怫鬱，或兩濕之侵凌，或酒漿之積聚，故為留飲濕郁之 
疾。又如熱郁而成痰，痰郁而成癖，血郁而成瘕，食郁而成痞滿，此必然之理也。 
戴氏曰∶郁者，結聚不得發越也，當升不升，當降不降，當變化不得變化，故傳化失常 
而郁病作矣。大抵諸病多有兼郁者，或郁久而生病，或病久而生郁，或用藥雜亂而成郁，故 
凡病必參郁治。 

<目錄>卷之十九明集·雜證謨\郁證
<篇名>附按
屬性：丹溪治一室女因事忤意，鬱結在脾，半年不食，但日食熟菱棗數枚，遇喜，食饅頭彈子 
大，深惡粥飯。予意脾氣實，非枳實不能散，以溫膽湯去竹茹與之，數十帖而愈。一女許婚 
後，夫經商二年不歸，因不食，困臥如痴，無他病，多向里床坐。此思想氣結也，藥難獨治 
，得喜可解；不然令其怒，使其木氣升發，而脾氣自開，木能制土故也。因自往激之，大怒 
而哭，良久，令解之，與藥一帖，即求食矣。予曰∶病雖愈，必得喜方已。乃 以夫回，既 
而果然，病遂不舉。 

<目錄>卷之十九明集·雜證謨\郁證
<篇名>郁證論列方
屬性：六郁湯（和一四九） 解肝煎（新和十一） 化肝煎（新寒十） 越鞠丸（和一五四） 二陳湯 
（和一） 異功散（補四） 和胃飲（新和五） 溫胃飲（新熱五） 逍遙飲（新因一） 溫膽湯（和 
一五二） 歸脾湯（補三二） 五君子煎（新熱六） 五福飲（新補六） 七福飲（新補七） 六君 
子湯（補五） 一陰煎（新補八） 四陰煎（新補十二） 大補元煎（新補一） 固陰煎（新固二） 
秘元煎（新固一） 啟脾丸（和八六） 生韭飲（和一五一） 平胃散（和十七） 調氣平胃散（和 
十八） 壽脾煎（新熱十六） 保陰煎（新寒一） 沉香降氣散（和四十） 大營煎（新補十四） 
神香散（新和二十） 

<目錄>卷之十九明集·雜證謨\郁證
<篇名>論外備用方
屬性：逍遙散（補九二） 三和散（和六十 氣鬱） 加味二陳湯（和三 郁） 七氣湯（和四七 
傷氣） 加味四七湯（和九八） 《局方》七氣湯（和五十 七情郁） 

<目錄>卷之二十明集·雜證謨\嘔吐
<篇名>經義
屬性：《至真要大論》曰∶諸痿喘嘔，皆屬於上。諸逆衝上，皆屬於火。諸嘔吐酸，暴注下迫 
，皆屬於熱。 
《脈解篇》曰∶太陰所謂食則嘔者，物盛滿而上溢，故嘔也。少陰所謂嘔咳上氣喘者， 
陰氣在下，陽氣在上，諸陽氣浮，無所根據從，故嘔咳上氣喘也。 
《經脈篇》曰∶足太陰之脈，挾咽，連舌本，散舌下；其支者，復從胃，別上膈，注心 
中。是動則病舌本強，食則嘔，胃脘痛，腹脹善噫。足厥陰肝所生病者，胸滿嘔逆。 
《舉痛論》曰∶寒氣客於腸胃，厥逆上出，故痛而嘔也。 
《六元正紀大論》曰∶少陽所至，為嘔涌。厥陰所至，為脅痛嘔泄。 
《邪氣臟腑病形篇》曰∶膽病者，善太息，口苦，嘔宿汁。肝脈緩甚為善嘔。腎脈微緩 
為洞，洞者，食不化，下嗌還出。 
《四時氣篇》曰∶善嘔，嘔有苦，長太息，心中 ，恐人將捕之，邪在膽， 
逆在胃，膽液泄則口苦，胃氣逆則嘔苦，故曰嘔膽。 
《刺禁論》曰∶刺中膽，一日半死，其動為嘔。 
《診要經終論》曰∶太陰終者，腹脹閉不得息，善噫，善嘔，嘔則逆，逆則面赤。 
《五味論》曰∶苦走骨，多食之令人變嘔。 

<目錄>卷之二十明集·雜證謨\嘔吐
<篇名>論證（共四條）
屬性：嘔吐一證，最當詳辨虛實，實者有邪，去其邪則愈；虛者無邪，則全由胃氣之虛也。所 
謂邪者，或暴傷寒涼，或暴傷飲食，或因胃火上沖，或因肝氣內逆，或以痰飲水氣聚於胸中 
，或以表邪傳里，聚於少陽陽明之間，皆有嘔證，此皆嘔之實邪也。所謂虛者，或其本無內 
傷，又無外感，而常為嘔吐者，此既無邪，必胃虛也。或遇微寒，或遇微勞，或遇飲食少有 
不調，或肝氣微逆即為嘔吐者，總胃虛也。凡嘔家虛實，皆以胃氣為言，使果胃強脾健，則 
凡遇食飲必皆運化，保至嘔吐，故雖以寒熱饑飽大有所傷，亦不能動，而茲略有所觸，便不 
能勝，使非胃氣虛弱，何以若此？此虛實之原所當先察，庶不致誤治之害。 
一、凡胃氣本虛而或停滯不行者，是又虛中有實，不得不暫從清理，然後可以培補。又 
或雖有停滯，而中氣虛困不支者，是又所急在虛，不得不先顧元氣，而略兼清理。此中本末 
先後，自有確然之理，所以貴知權也。 
一、嘔家雖有火證，詳列後條，然凡病嘔吐者，多以寒氣犯胃，故胃寒者十居八九，內 
熱者十止一二，而外感之嘔，則尤多寒邪，不宜妄用寒涼等藥，使非真有火證而誤用之，胃 
強者猶或可支，胃弱者必遭其瘧。觀劉河間曰∶胃膈甚則為嘔，火氣炎上之象也。此言過矣 
，若執而用之，其害不小。又孫真人曰∶嘔家聖藥是生薑。此的確之見也，勝於河間遠矣。 
一、仲景曰∶傷寒嘔多，雖有陽明證，不可攻之。此但以傷寒為言也。然以余之見，則 
不但傷寒，而諸證皆然。何也？蓋雜證嘔吐，尤非傷寒之比，其在傷寒，則猶有熱邪，但以 
熱在上焦，未全入府，則下之為逆，故不可下也。若雜證之嘔吐，非胃寒不能化，則脾虛不 
能運耳，脾胃既虛，其可攻乎？且上下之病氣或無涉，而上下之元氣實相根據，此嘔吐之所以 
不可攻者，正恐病在上而攻其下，下愈虛則上愈困耳。 

<目錄>卷之二十明集·雜證謨\嘔吐
<篇名>虛嘔證治（共三條）
屬性：凡胃虛作嘔者，其證不一，當知所辨。若胃脘不脹者，非實邪也。胸膈不痛者，非氣逆 
也。內無熱躁者，非火證也。外無寒熱者，非表邪也。無食無火而忽為嘔吐者，胃虛也。嘔 
吐無常而時作時止者，胃虛也。食無所停而聞食則嘔者，胃虛也。氣無所逆而聞氣則嘔者， 
胃虛也。或身背或食飲微寒即嘔者，胃虛也。或吞酸，或噯腐，時苦噁心，兀兀然，泛泛然 
，冷咽靡寧者，胃虛也。或因病誤治，妄用克伐寒涼，本無嘔而致嘔者，胃虛也。或朝食暮 
吐，暮食朝吐，食入中焦而不化者，胃虛也。食入下焦而不化者，土母無陽，命門虛也。凡 
此虛證，必皆宜補，是固然矣。然胃本屬土，非火不生，非暖不化，是土寒者，即土虛也， 
土虛者，即火虛也，故曰脾喜暖而惡寒，土惡濕而喜燥。所以東垣《脾胃論》特着溫補之法 
，蓋特為胃氣而設也，庸可忽哉。第在河間，則言嘔因胃火，是火多實也；茲余言嘔因胃寒 
，是寒多虛也。一熱一寒，若皆失中和之論，不知嘔因火者，余非言其必無，但因火而嘔者 
少，因寒而嘔者多耳，因胃實而嘔者少，因胃虛而嘔者多耳，故不得不有此辨。 
一、虛嘔之治，但當以溫胃補脾為主，宜人參理中湯為正治，或溫胃飲、聖術煎、參姜 
飲之類亦可酌用，或黃芽丸尤為最妙。若胃口寒甚者，宜附子理中湯，或四味回陽飲，或一 
氣丹主之。若虛在陰分，水泛為痰而嘔吐者，宜金水六君煎；虛甚者，宜理陰煎，或六味回 
陽飲。若久病胃虛不能納谷者，俱當以前法酌治之。若胃氣微虛而兼痰者，宜六君子湯主之 
。 
一、凡中毒而吐者，當察其所中者何物。蓋中熱毒而吐者，宜解以苦寒之劑。中陰寒之 
毒而吐瀉不止者，宜解以溫熱之劑。若因吐瀉而脾胃致虛者，非大加溫補不可。此證有中寒 
毒吐瀉，治按在後，當並閱之。 

<目錄>卷之二十明集·雜證謨\嘔吐
<篇名>實嘔證治（共九條）
屬性：凡實邪在胃而作嘔者，必有所因，必有見證。若因寒滯者，必多疼痛。因食滯者，必多 
脹滿。因氣逆者，必痛脹連於脅肋。因火郁者，必煩熱燥渴，脈洪而滑。因外感者，必頭身 
發熱，脈數而緊，如無實證實脈而見嘔吐者，切不可以實邪論治。 
一、寒邪犯胃而作嘔者，其證有三。一以食飲寒涼，或誤食性寒生冷等物致傷胃氣，因 
而作嘔。若果寒滯未散而兼脹兼痛者，宜溫中行滯，以大小和中飲、神香散，或二陳湯加姜 
桂之類主之，或和胃飲亦佳。一以陰寒氣令，或雨水沙氣及水土寒濕之邪犯胃，因而作嘔、 
作泄。若寒滯未散而或脹或痛者，宜溫中散寒，以平胃散、神香散、加減二陳湯、除濕湯、 
《局方》四七湯、大七香丸之類主之。一以風寒外感，或傷寒，或咳瘧，凡邪在少陽， 
表邪未解而漸次入里，所以外為寒熱，內為作嘔，蓋少陽之經下胸中貫膈而然，此半表半里 
證也。治宜解表散寒，以柴陳煎、小柴胡湯、正柴胡飲之類主之。若微嘔微吐者，邪在少陽 
。若大嘔大吐者，此又邪在陽明，胃家病也，宜二陳湯，或不換金正氣散、藿香正氣散之類 
主之。若胃虛兼寒者，惟理中湯、溫胃飲之類為宜。 
一、飲食傷胃而作嘔者，如果留滯未消而兼脹痛等證，宜大和中飲、排氣飲、神香散之 
類主之，或啟脾丸亦可酌用。如食已消而嘔未止者，宜溫胃飲主之。 
一、火在中焦而作嘔者，必有火證火脈，或為熱渴，或為燥煩，脈必洪數，吐必涌猛， 
形氣聲色必皆壯麗。若察其真有火邪，但降其火，嘔必自止。火微兼虛者，宜《外台》黃芩 
湯，或半夏瀉心湯。火甚者，宜抽薪飲，或大小釐清飲。若暑熱犯胃，多渴多嘔，氣虛煩躁 
，而火有不清者，竹葉石膏湯。若熱甚嘔吐不止，而火在陽明兼頭痛者，白虎湯，或太清飲 
，或六一散。若冒暑嘔吐而火不甚者，宜香薷飲、或五物香薷飲。此有胃火治按在後。 
一、痰飲留於胸中，或寒濕在胃，水停中脘而作嘔吐者，宜和胃二陳煎，苓術二陳煎， 
或小半夏加茯苓湯、橘皮半夏湯之類皆可酌用。 
一、氣逆作嘔者，多因郁怒，致動肝氣，胃受肝邪，所以作嘔。然胃強者未必易動，而 
易動者多因胃虛，故凡治此者，必當兼顧胃氣，宜六君子湯或理中湯主之。若逆氣未散，或 
多脹滿者，宜二陳湯或橘皮半夏湯之類主之，或神香散亦佳。 
一、瘧痢作嘔者，其在瘧疾，則以表邪內陷。凡邪在少陽、陽明、太陰者，皆能作嘔， 
但解去表邪，嘔必自止。其在痢疾之嘔，則多因胃氣虛寒。蓋表非寒邪無以成瘧，里非寒邪 
無以成痢，而病不知本，尚何醫雲。二證方論具載本門。 
一、朝食午吐，午食晚吐，或朝食暮吐，詳後反胃門。 
一方，治嘔吐之極，或反胃，粥湯入胃即吐，垂死者，用人參二兩，水一升，煮四合， 
熱服，日再進，兼以人參煮粥食之，即不吐。 

<目錄>卷之二十明集·雜證謨\嘔吐
<篇名>吐蛔
屬性：凡吐蛔者，必因病而吐蛔，非因蛔而致吐也，故不必治其蛔，而但治其所以吐，則蛔自 
止矣。有因胃火而吐蛔者，以內熱之甚，蛔無所容而出也。但清其火，火清而蛔自靜，輕者 
抽薪飲，甚者萬應丸之屬是也。有因胃寒而吐蛔者，以內寒之甚，蛔不能存而出也。但溫其 
胃，胃暖而蛔自安，仲景烏梅丸之屬是也。有因胃虛無食而吐蛔者，以倉廩空虛，蛔因求食 
而上出也。此胃氣大虛之候，速宜補胃溫中，以防根本之敗，如溫胃飲、理中湯、聖術煎之 
屬也。以上三者，固皆治蛔之法，然蛔有死者，有活者，若吐死蛔，則但治嘔如前可也；若 
活蛔上出不已，則不得不有以逐之，蓋蛔性畏酸、畏苦，但加烏梅為佐使，則蛔自伏也。若 
胃實火盛者，可加苦楝根，或黃連亦善。其有未盡者，俱詳列諸蟲本門，及後條吐蛔治按中 
。 

<目錄>卷之二十明集·雜證謨\嘔吐
<篇名>治嘔氣味論
屬性：凡治胃虛嘔吐，最須詳審氣味。蓋邪實胃強者，能勝毒藥，故無論氣味優劣，皆可容受 
；惟胃虛氣弱者，則有宜否之辨，而胃虛之甚者，則於氣味之間，關係尤重。蓋氣虛者，最 
畏不堪之氣，此不但腥臊耗散之氣不能受，即微香微郁，並飲食之氣亦不能受，而其他可知 
矣。胃弱者，最畏不堪之味，此非惟至苦極劣之味不能受，即微咸微苦並五穀正味亦不能受 
，而其他可知矣。此胃虛之嘔，所以最重氣味，使或略有不投，則入口便吐，終無益也。故 
凡治陽虛嘔吐等證，則一切香散、咸酸，辛味不堪等物，悉當以已意相測，測有不妥，切不 
可用，但補其陽，陽回則嘔必自止，此最確之法，不可忽也。 
余嘗見一沈姓者，素業醫，極多勞碌，且年及四旬，因患 疝下墜，欲提使上升，自用 
鹽湯吐法，不知胃虛畏咸，遂致吐不能止，湯水皆嘔，如此者一日一夜，忽又大便下黑血一 
二碗。而脈則微渺如毛，幾如將絕，此蓋吐傷胃氣，脾虛之極，兼以鹽湯走血，故血不能攝 
，從便而下。余令其速用人參、姜、附等劑，以回垂絕之陽，庶乎可療。忽又一醫至曰∶諸 
逆衝上，皆屬火也。大便下血，亦因火也，尚堪用參附乎？宜速飲童便，則嘔可愈而血亦止 
矣。其人以為有理，及童便下咽即嘔，極不堪名狀，嘔不止而命隨繼之矣。嗚呼！夫以胃強 
之人，亦且聞尿欲嘔，況嘔不能止而復可加以尿乎？此不惟死者堪憐，而妄用若此者尚敢稱 
醫，誠可惡可恨也，故筆之於此，並以征氣味之證。又別有氣味治按，在小兒門嘔吐條中， 
所當參酌。 

<目錄>卷之二十明集·雜證謨\嘔吐
<篇名>述古（共五條）
屬性：王太僕曰∶內格嘔逆，食不得入，是有火也；病嘔而吐，食入反出，是無火也。 
《金匱要略》曰∶先嘔卻渴者，此為欲解。先渴卻嘔者，為水停心下，此屬飲家。嘔家 
本渴，今反不渴者，以心下有支飲故也，此屬支飲。問曰∶病患脈數，數為熱，當消谷引食 
，而反吐者，何也？曰∶以發其汗，令陽微，膈氣虛，脈乃數，數為客熱，不能消谷，胃中 
虛冷故也。脈弦者，虛也，胃氣無餘，朝食暮吐，變為胃反。寒在於上，醫反下之，今脈反 
弦，故名曰虛。病患欲吐者，不可下之。嘔而胸滿者，茱萸湯主之。嘔而吐涎沫，頭痛者， 
茱萸湯主之。嘔而腸鳴，心下痞者，半夏瀉心湯主之。乾嘔而痢者，黃芩半夏生薑湯主之。 
諸嘔吐谷不得下者，小半夏湯主之。嘔吐而病在膈上，後思水者，解，急與之。思水者，豬 
苓散主之。嘔而脈弱，小便複利，身有微熱，見厥者難治，四逆湯主之。嘔而發熱者，小柴 
胡湯主之。胃反嘔吐者，大半夏湯主之。食已即吐者，大黃甘草湯主之。胃反吐而渴欲飲水 
者，茯苓澤瀉湯主之。乾嘔吐逆，吐涎沫者，半夏乾薑散主之。病患胸中似喘不喘，似嘔不 
嘔，似噦不噦，徹心中憒憒然無奈者，生薑半夏湯主之。乾嘔噦，若手足厥者，橘皮湯主之 
。 
朱丹溪曰∶胃中有熱，膈上有痰者，二陳湯加炒山梔、黃連、生薑。有久病嘔者，胃虛 
不納谷也，用人參、生薑、黃 、白朮、香附之類。嘔吐，朱奉議以半夏、橘皮、生薑為主 
。劉河間謂嘔者，火氣炎上，此特一端耳。有痰膈中焦，食不得下者。有氣逆者。有寒氣鬱 
於胃口者。有食滯心肺之分，新食不得下而反出者。有胃中有火與痰而嘔者。嘔吐藥忌栝蔞 
、杏仁、桃仁、蘿蔔子、山梔，皆能作吐。肝火出胃，逆上嘔吐者，抑青丸。夏月嘔吐 
不止，五苓散加薑汁。吐蟲，用炒錫灰、檳榔末，米飲服。胃中有熱者，二陳湯加姜、苓、 
連。噁心有熱，有痰，有虛，皆用生薑入藥。 
薛立齋曰∶若脾胃氣虛，而胸膈不利者，用六君子湯壯脾土，生元氣。若過服辛熱之劑 
，而嘔吐噎膈者，用六君子加芎、歸，益脾土以抑陰火。胃火內格，而飲食不入者，用六君 
子加苓、連，清熱養胃。若病嘔吐，食入而反出者，用六君子加木香、炮姜，溫中補脾。若 
服耗氣之劑，血無所生，而大便燥結者，用四君子加芎、歸，補脾生血。若火逆衝上，食不 
得入者，用四君子加山梔、黃連，清熱養血。若痰飲阻滯，而食不得入者，用六君子加木香 
、山梔，補脾化痰。若脾胃虛寒，飲食不入，或入而不化者，用六君子加木香、炮姜，溫補 
脾胃，更非慎房勞、節濃味、調飲食者，不治，年高無血者，亦不治。 
徐東皋曰∶胃虛嘔吐，惡食不思食，兼寒者惡寒，或食久還吐，或朝食暮吐，暮食朝吐 
，脈遲而微澀，此皆虛寒者也，宜藿香安胃散、理中湯，甚者，丁香煮散溫補。胃中鬱熱， 
飲食積滯而嘔者，則惡食惡寒，煩悶膈滿，或渴喜涼，聞食則吐，服藥亦吐，脈洪大而數， 
此皆實熱者也，宜竹茹湯、麥門冬湯清之。若食積多者，用二陳加神曲、麥芽、黃連，保和 
丸之類消導之。 

<目錄>卷之二十明集·雜證謨\嘔吐
<篇名>中寒毒吐瀉脹滿新按
屬性：凡胃寒者多為嘔吐，而中寒毒者，又必吐而兼瀉。余在燕都，嘗治一吳參軍者，因見鮮 
蘑菇肥嫩可愛，令庖人貿而羹之，以致大吐大瀉。延彼鄉醫治之，咸謂速宜解毒，乃以黃連 
、黑豆、桔梗、甘草、枳實之屬連進之，而病益甚，遂至胸腹大脹，氣喘，水飲皆不能受， 
危窘已甚，延救於余。投以人參、白朮、甘草、乾薑、附子、茯苓之類，彼疑不敢用，曰∶ 
腹脹氣急，口乾如此，安敢再服此藥。乃停一日，而病癒劇，若朝露矣。因而再懇，與藥如 
前，彼且疑且畏，而決別於內閫，曰∶必若如此，則活我者此也，殺我者亦此也，余之生死 
，在此一舉矣。遂不得已含淚吞之，一劑而嘔少止，再劑而脹少殺，隨大加熟地黃，以兼救 
其瀉亡之陰，前後凡二十餘劑，復元如故。彼因問曰∶余本中毒致病，鄉人以解毒而反劇， 
先生以不解毒而反愈者何也？余曰∶毒有不同，豈必如黃連、甘、桔之類乃可解耶？即如蘑菇 
一物，必產於深坑枯井，或沉寒極陰之處乃有之，此其得陰氣之最盛，故肥白最嫩也，公中 
此陰寒之毒，而復解以黃連之寒，其謂之何？茲用姜附，非所以解寒毒乎？用人參、熟地，非 
所以解毒傷元氣乎？然則彼所謂解毒者，適所以助毒也，余所謂不解毒者，正所以解毒也。 
理本甚明，而人弗能辨。凡諸病之誤治者，無非皆此類耳。公頓首愀然嘆曰∶信哉！使非吾 
丈，幾為銜冤之魄矣，祈壽諸梓，以為後人之鑑雲。 

<目錄>卷之二十明集·雜證謨\嘔吐
<篇名>胃火上沖嘔吐新按
屬性：一、金宅少婦，宦門女也，素任性，每多胸脅痛及嘔吐等證，隨調隨愈。後於秋 
盡時，前證復作，而嘔吐更甚，病及兩日，甚至厥脫不省如垂絕者。再後延予，至，見數醫 
環視，僉雲湯飲諸藥皆不能受，入口即吐，無策可施。一醫雲∶惟用獨參湯，庶幾可望其生 
耳。余因診之，見其脈亂數甚，而且煩熱躁擾，莫堪名狀，意非陽明之火，何以急劇若此。 
乃問其欲冷水否？彼即點首，遂與以半鍾，惟此不吐，且猶有不足之狀，乃復與一鍾，稍覺 
安靜。余因以太清飲投之，而猶有謂此非傷寒，又值秋盡，能堪此乎？余不與辯，及藥下咽 
，即酣睡半日，不復嘔矣。然後以滋陰輕清等劑調理而愈。大都嘔吐多屬胃寒，而復有火證 
若此者，經曰∶諸逆衝上，皆屬於火，即此是也。自後凡見嘔吐，其有聲勢涌猛，脈見洪數 
，證多煩熱者，皆以此法愈之，是又不可不知也。 

<目錄>卷之二十明集·雜證謨\嘔吐
<篇名>吐蛔新按
屬性：一、胡宅小兒，年甫三歲，偶因飲食不調，延幼科延醫，所用之藥，無非清火化滯等劑 
，因而更損胃氣，反致嘔吐溏泄，復加清利，遂致吐蛔，初止數條，漸至數十條，細如燈草 
，甚至成團攪結而出，早晚不絕。所下者，亦如之，羸困至極，求治於予。因與溫胃飲二三 
劑，其蟲朝夕不止，其多如故。初不識其何所從來，而神化之速，一至如此。乃翁切懇曰∶ 
止此一兒，死生在公矣，萬望先逐此蟲，蟲不盡則病日甚，其能生乎。予弗之聽，但以前藥 
倍加人參，仍加附子二三劑，而嘔吐漸稀，瀉亦隨止。瀉止後乃以理陰煎、溫胃飲出入間 
用，十餘日而蟲漸少，一月余而飲食進，肌肉生，復元如故矣。其翁積誠稱謝，因問曰∶小 
豚之病誠然危矣，令何以不治蟲，不治嘔瀉，而三者俱愈，可聞教乎？予曰∶公之所畏者， 
蟲也；予之所畏者，胃氣也。且凡逐蟲之藥，無有不傷胃氣者，向使胃氣再傷，非惟不能逐 
蟲，而命必隨之矣，其害孰甚。故保生之權，全在知本知末，但使脾胃日強，則拔去化蟲之 
源，而三病同歸一得矣，尚何蟲瀉之敢橫哉。聞者嘆服，因附着按於此。 
又一王宅少婦，年未二旬，素喜瓜果生冷，因常病心腹疼痛，每發必數日不食；後及二 
旬之外，則每發必至吐蛔。初吐尚少，自後日甚日多，每吐必一二十條，每發必旬日不食。 
所經諸醫，但知攻蟲，旋去旋生，百藥不效。予為診視脈證，並察病因，知其傷於生冷，以 
致脾胃虛寒，陰濕氣聚，故為此證。使不溫養脾胃，以杜寒濕化生之源，而但事攻蟲，蟲去 
復生，終無濟也，因制溫髒丸與之，藥未完而病隨愈矣。後因病癒，而少年任意，仍耽生果 
，舊病復作，再制丸服，乃得全愈。觀此二證，如前之小兒，乃因涼藥傷脾，所以生蟲；後 
之女人，乃因生果傷胃，所以生蟲，可見陰濕內淫，而脾胃虛寒，是即生蟲之由也。故凡治 
蟲之法，但察其別無疳熱等證者，悉當以溫補脾胃為主。 

<目錄>卷之二十明集·雜證謨\嘔吐
<篇名>嘔吐論列方
屬性：二陳湯（和一） 理中湯（熱一） 附子理中湯（熱二） 理陰煎（新熱三） 四君子湯（補一） 
加減二陳湯（和二） 溫胃飲（新熱五） 六君子湯（補五） 金水六君煎（新和一） 聖術煎（ 
新熱二五） 神香散（新和二十） 四逆湯（熱十四） 黃邪丸（新熱二一） 四味回陽飲（新熱一 
）參姜飲（新熱八） 啟脾丸（和八六） 和胃飲（新和五） 平胃散（和十七） 六味回陽飲（新 
熱二） 五苓散（和一八二） 橘皮湯（和十一、熱五六） 和胃二陳煎（新和三） 一氣丹（新熱 
二二） 除濕湯（和一七七） 苓術二陳煎（新和四） 排氣飲（新和六） 茱萸湯（熱一三七） 
生薑半夏湯（熱五二） 豬苓散（和一二五） 竹茹湯（和一二一） 半夏乾薑散（熱五三） 保和 
丸（小三五） 萬應丸（攻九九） 茯苓澤瀉湯（熱七四） 六一散（寒百十二） 香藿飲（和一六 
九） 五物香薷飲（和百七十） 白虎湯（寒二） 太清飲（新寒十三） 藿香安胃散（熱七一） 
抽薪飲（新寒三） 黃芩湯（和一九八） 藿香正氣散（和二十） 柴陳煎（新散九） 抑青丸（寒 
一四九） 橘皮半夏湯（和十三） 大半夏湯（和十） 小半夏湯（和八） 半夏瀉心湯（寒二八） 
大釐清飲（新寒五） 小釐清飲（新和十） 《局方》四七湯（和九七） 大和中飲（新和七） 
小和中飲（新和八） 竹葉石膏湯（寒五） 小柴胡湯（散十九） 正柴胡飲（新散六） 仲景烏梅 
丸（和三二三） 麥門冬湯（寒四四） 丁香煮散（熱六一） 大黃甘草湯（攻十三） 大七香丸（ 
和一三一） 不換金正氣散（和二一） 小半夏茯苓湯（和九） 黃芩半夏生薑湯（和十六） 溫 
髒丸（新熱二四） 

<目錄>卷之二十明集·雜證謨\嘔吐
<篇名>論外備用方
屬性：獨參湯（補三五） 參術湯（補四十） 參苓白朮散（補五四） 參附湯（補三七） 五味異功 
散（補四） 《金匱》大建中湯（補二三 寒上沖） 大建中湯（補二五 寒嘔） 香砂六君湯（ 
補七） 二術二陳湯（和四 吐清水） 益黃散（和十九 脾寒氣滯） 治中湯（熱十 中氣不和 
）茯苓半夏湯（和十二 水氣嘔） 葛花解酲湯（和一二四） 青州白丸子（和百十二） 半夏 
丁香丸（和百三十 寒滯） 檳榔煎（和二三六 寒濕瘴） 保和湯（和一四七 散邪順氣） 丁 
香半夏丸（和一二九 寒痰） 陳皮湯（和百二十 和胃） 六和湯（和一二七 和胃） 橘半胃 
苓湯（和一九一 和胃） 旋復花湯（散八三 風痰嘔） 胃愛散（熱七十 虛寒滯） 理中加丁 
香湯（熱四 中寒） 甘露湯（熱七三 和胃） 丁附散（熱六二 胃寒） 丁香溫中湯（熱十一 
和胃） 安脾散（熱六七 冷痰飲） 倍術丸（熱百四 飲嘔） 丁香茯苓湯（熱六三 溫中行 
滯） 養胃湯（熱六九 虛寒氣滯） 補脾湯（熱六八 虛滯） 理中化痰丸（熱九 虛痰） 養 
正丹（熱一八八 氣壅不降） 八味理中丸（熱七 虛寒） 五味沉附湯（熱百十六 胃寒） 吳 
茱萸湯（熱一三八 頭痛嘔） 胡椒理中湯（熱六 虛寒） 橘皮乾薑湯（熱五五 胃寒嘔） 七 
味人參丸（熱七二 虛寒） 甘草乾薑湯（熱五四 脾寒） 藿香安胃散（熱七一 寒滯） 草豆 
蔻湯（熱七六 調氣） 丁香柿蒂散（熱六四 胃寒） 

<目錄>卷之二十明集·雜證謨\霍亂
<篇名>經義
屬性：《經脈篇》曰∶足太陰厥氣上逆，則霍亂。 
《氣交變大論》曰∶歲土不及，民病飧泄、霍亂。 
《六元正紀大論》曰∶不遠熱則熱至，熱至則身熱，吐下霍亂。太陰所至，為中滿、霍 
亂、吐下。土郁之發，為嘔吐、霍亂。 

<目錄>卷之二十明集·雜證謨\霍亂
<篇名>論證（共三條）
屬性：霍亂一證，以其上吐下瀉，反覆不寧而揮霍撩亂，故曰霍亂，此寒邪傷髒之病也。蓋有 
外受風寒，寒氣入髒而病者；有不慎口腹，內傷食飲而病者；有傷飢失飽，飢時胃氣已傷， 
過飽食不能化而病者；有水土氣令，寒濕傷脾而病者；有旱潦豪雨，清濁相混，誤中沙氣陰 
毒而病者，總之皆寒濕傷脾之證。邪在脾胃，則中焦不能容受，故從上而出則為吐，從下而 
出則為瀉，且凡邪之易受者，必其脾氣本柔，而既吐既瀉，則脾氣不無更虛矣。故凡治霍亂 
者，必宜以和胃健脾為主。健者，培補之謂，因其邪氣已去，而胃氣受傷，故非培補不可也 
。和者，調和之謂，以其胃氣雖傷，而邪猶未盡，故非察其邪正，而酌為調和不可也。若其 
寒少滯多，則但以溫平之劑調之可也；若滯因於寒，則非溫熱之劑不能調也。而諸家有言為 
火者，謂霍亂之病多在夏秋之間，豈得為之傷寒乎？吁！謬亦甚矣。不知夏秋之交，正多髒寒 
之病，蓋一以盛暑將殺，新涼初起，天人易氣，寒之由也；一以酷暑當令，生冷不節，疾病 
因時寒之動也。人以夏秋之外熱易見，而臟腑之內寒難見，故但知用熱遠熱，而不知用寒遠 
寒，見之淺陋，多有如此，此所以多致誤也。學人於此，當熟察之。 
一、轉筋霍亂證，以其足腹之筋拘攣急痛，甚至牽縮陰丸，痛迫小腹，最為急候，此足 
陽明厥陰氣血俱傷之候也。觀河間曰∶轉筋，經雲反戾也，熱氣燥爍於筋，則攣螈而痛，火 
主燔爍燥動故也。或以為寒客於筋者，誤也，蓋寒雖主於收引，然止為厥逆、禁固、屈伸不 
便，安得為轉筋也。所謂轉者，動也，陽動陰靜，熱證明矣。丹溪亦曰∶轉筋屬血熱。余謂 
此二子之言，總屬一偏之見，不可從也。試以《內經》質之，不有曰∶經筋之病，寒則反折 
筋急，熱則筋弛縱不收。此轉筋者，謂非反折筋急之病乎，而何以謂之熱也？夫所謂轉者， 
以其堅強急痛，有如扭轉之狀，是謂轉筋，今西北方以轉字作去聲者，即其義也。而河間曰 
∶轉者，動也，則不為強矣。且凡患轉筋者，必於大吐大瀉之後，乃有此證，未聞於吐瀉之 
前，而先見轉筋者也。若轉於吐瀉之前而謂之火，猶可雲因火而病也，既轉於吐瀉之後，則 
上下皆已火去，豈因吐瀉而反生火耶？又何以吐瀉之前火不轉耶？河間其何以解之。蓋陽明為 
五臟六腑之海，主潤宗筋，此證以陽明血氣驟損，筋急而然，本非火也。觀無擇陳氏曰∶轉 
筋者，以陽明養宗筋，屬胃與大腸。今暴吐下，津液頓亡，外感四氣，內傷七情，攻閉諸脈 
，枯削於筋，宗筋失養，必致攣縮，甚則卵縮、舌卷，為難治。此說始為切當。若從河間而 
作火治，能無誤乎？余故曰不可從也。 
一、夏秋新涼之交，或疾風豪雨，或乍寒乍暖之時，此皆陰陽相駁之際，善養生者，最 
於此時宜慎，凡外而衣被，內而口腹，宜增則增，宜節則節，略為加意，則卻疾亦自不難。 
其或少有不調，而為微寒所侵，則霍亂吐瀉、攪腸腹痛、瘧痢之類，頃刻可至，此其所忽者 
微，而所害者大也。且膏粱與藜藿不同，薄弱與強壯迥異。矧強者猶不可恃強，而弱者顧可 
以忘弱耶，此自珍者之不可忽也。 

<目錄>卷之二十明集·雜證謨\霍亂
<篇名>論治（共七條）
屬性：一、霍亂初起，當陰陽擾亂，邪正不分之時，惟宜以姜鹽淡湯徐徐與之，令其徐飲徐吐 
，或以二陳湯探吐之，則吐中自有發散之意。必俟滯濁大出，胃氣稍定，乃察其有無泄瀉， 
有無脹滿，有無嘔惡，以辨邪正虛實，然後隨其證而調理之，自無不愈者。但於吐瀉擾亂之 
後，胃氣未清，邪氣未淨之時，凡一切食飲之類，寧使稍遲，切不可急與粥湯，以致邪滯復 
聚，則為害不小也，不可不慎，亦不可妄用涼藥。 
一、霍亂初起，胃口不清，邪氣未淨，或痛而嘔惡不止，察其邪甚於上者，宜和胃飲、 
神香散或平胃散，擇而用之；邪甚於下者，宜五苓散、胃苓湯，或苓術二陳煎之類主之。 
一、霍亂無脹無痛，而但嘔惡不寧者，此脾胃受傷，虛寒證也。若胃氣微虛兼滯者，宜 
六君子湯，或溫胃飲主之。若但虛無滯者，宜理中湯，或五君子煎主之。若虛而無寒者，止 
用四君子湯，或五味異功散亦可。若虛在陰分，水中無火，因瀉而嘔惡不已，胸腹膨膨者， 
必用理陰煎，或去當歸加人參主之。若吐痢，四肢拘急，脈沉而遲，此脾腎證也，宜四君子 
加姜、附、濃朴，或理陰煎主之。 
一、霍亂雜證，凡霍亂後身熱不退，脈數無汗者，宜酌其虛實，於前治法中加柴胡主之 
。寒邪甚者，宜用麻黃。吐痢，脈浮自汗者，宜四君子加桂枝主之。吐痢，頭痛身熱而渴者 
，宜五苓散。吐痢因於過食，或瓜果生冷，以致食留不化，遂成痞隔、霍亂者，宜大小和中 
飲，或六和湯主之。若生冷寒勝者，宜加炮姜、肉桂、吳茱萸之類。《元戎》曰∶太陰證， 
霍亂者，理中加橘紅，名治中湯。若吐下心腹作痛，手足逆冷，理中去白朮加熟附子，名四 
順湯。若吐痢後轉筋者，理中加火 石膏一兩。 
一、轉筋腹痛者，因胃氣暴傷，以致陽明、厥陰血燥筋攣而然。法當養血溫經，乃為正 
治。若邪滯未清者，或先宜和胃飲加肉桂、木瓜主之。若氣虛者，宜四君子湯加當歸、肉桂 
、濃朴、木瓜之類。陰虛少血者，宜理陰煎加肉桂、木瓜主之。又治轉筋法，男子以手挽其 
陰，女子以手揪兩乳，此《千金》法也。 
一、乾霍亂證，最為危候。其證則上欲吐而不能出，下欲瀉而不能行，胸腹攪痛，脹急 
悶亂，此必內有飲食停阻，外有寒邪閉遏。蓋邪淺者易於行動，故即見吐痢，邪深者陰陽格 
拒，氣道不通，故為此證。若不速治，多致暴死。宜先用鹽湯探而吐之，一以去其滯隔，一 
以通其清氣，但使清氣得升，然後濁氣得降，從瀉而出，斯不致害。藥以溫中散滯破氣等劑 
，庶乎胃氣可舒而邪隨以散，宜排氣飲加減主之，或神香散，或《局方》七氣湯亦可酌用。 
向余荊人患此，幾致不救，有治按在腹痛門。 
一、霍亂之後，多有煩渴者，此以吐痢亡津，腎水乾涸，故渴飲欲水，勢所必然。但宜 
溫暖調脾以止吐瀉，脾氣得和，渴將自止；或以獨參湯徐徐與之，最妙法也。其有本以陽髒 
，而因瀉亡陰，或見火盛喜冷，內熱脈洪者，宜益元散或竹葉石膏湯之類，甘涼以濟之，亦 
無不可。 

<目錄>卷之二十明集·雜證謨\霍亂
<篇名>述古（共三條）
屬性：仲景曰∶霍亂頭痛發熱，身疼痛，熱多欲飲水者，五苓散主之。寒多不欲水者，理中丸 
主之。若臍上築者，腎氣動也，去術加桂四兩。（此下即理中湯加減法）吐多者，去術加生薑 
三兩。下多者，還用術。悸者，加茯苓二兩。渴欲得水者，加術足前成四兩半。腹中痛者， 
加人參足前成四兩半。寒者，加乾薑足前成四兩半。腹滿者，去術加附子一枚。服湯後，如 
食頃，飲熱粥一升許，微自溫，勿發揭衣被。吐痢止而身痛不休者，當消息和解其外，宜桂 
枝湯小和之。吐痢汗出，發熱惡寒，四肢拘急，手足厥冷者，四逆湯主之。既吐且痢，小便 
復痢而大汗出，下痢清谷，內寒外熱，脈微欲絕者，四逆湯主之。吐已下斷，汗出而厥，四 
肢拘急不解，脈微欲絕者，通脈四逆加豬膽汁湯主之。吐痢發汗，脈平，小煩者，以新虛不 
勝谷氣故也。 
《巢氏病源》曰∶霍亂吐瀉，皆由溫涼不調，陰陽淆混，二氣相干，致脾胃受傷，變為 
霍亂。寒氣客於脾則瀉，客於胃則吐。亦由飲酒食肉腥膾，生冷過度，或因坐臥濕地，當風 
取涼，使風冷之氣歸於三焦，傳於脾胃，脾胃得冷，水谷不消，皆成霍亂。 
陳無擇曰∶霍亂者，心腹卒痛，嘔吐下痢，憎寒壯熱，頭痛眩運，先心痛則先吐，先腹 
痛則先瀉，心腹俱痛則吐痢並作，甚至轉筋入腹，霍亂惡證，無越於斯。蓋陰陽反戾，清濁 
相干，陽氣暴升，陰氣頓墜，陰陽痞膈，上下奔逸。治之惟宜溫暖，更詳別三因以調之。外 
因諸風，則惡風有汗，傷寒則惡寒無汗，冒濕則重着，傷暑則熱煩。內因九氣所致，郁聚痰 
涎，痞膈不通，遂致滿悶，隨其勝復，必作吐痢。不內外因，或諸飽食膾炙，恣飲乳酪冰脯 
，寒漿旨酒，胃既 脹，脾臟停凝，內郁必發，遂成吐痢，當從不內外因也。 

<目錄>卷之二十明集·雜證謨\霍亂
<篇名>針灸法
屬性：刺委中穴出血，或刺十指頭出血，皆是良法。今西北人，凡病傷寒熱入血分而不解者， 
悉刺兩手、 中出血，謂之打寒，蓋寒隨血去，亦即紅汗之類也。故凡病以寒霍亂者，亦宜 
此法治之。今東南人有括痧之法，以治心腹急痛，蓋使寒隨血聚，則邪達於外而髒氣始安， 
此亦出血之意也。 
霍亂吐瀉不止，灸天樞、氣海、中脘四穴，立愈。 
霍亂危急將死，用鹽填臍中，灸二七壯，立愈。 
轉筋，十指拘攣不能屈伸，灸足外踝骨尖上七壯。 

<目錄>卷之二十明集·雜證謨\霍亂
<篇名>霍亂論列方
屬性：四君子湯（補一） 五君子煎（新熱六） 六君子湯（補五） 大和中飲（新和七） 小和中飲 
（新和八） 二陳湯（和一） 神香散（新和二十） 平胃散（和十七） 和胃飲（新和五） 溫胃飲 
（新熱五） 胃苓湯（和百九十） 五苓散（和一八二） 四逆湯（熱十四） 理中湯（熱一） 理陰 
煎（新熱三） 獨參湯（補三五） 六和湯（和一二七） 排氣飲（新和六） 益元散（寒百十二） 
理中丸（熱一） 桂枝湯（散九） 五味異功散（補四） 苓術二陳煎（新和四） 《局方》七氣湯 
（和五十） 竹葉石膏湯（寒五） 四逆加豬膽汁湯（熱十六） 

<目錄>卷之二十明集·雜證謨\霍亂
<篇名>論外備用方
屬性：人參散（和一二六 胃寒） 縮脾飲（和一七三 暑毒） 藿香正氣散（和二十 風寒） 丁 
香散（和一二八 氣逆） 治中湯（熱十 中氣不和） 吳茱萸湯（熱一三八 陰暑） 木瓜湯（ 
熱八二 轉筋） 大順散（熱七七 寒濕） 姜附湯（熱三二 厥冷轉筋） 冷香湯（熱八一 生 
冷滯） 霍亂三方（熱八四） 乾霍亂二方（熱八六） 養正丹（熱一八八 氣壅滯） 訶子散（熱 
八三 老幼皆宜） 四順附子湯（熱九六 陰寒） 冷香飲子（熱八十 陰暑） 《千金》霍亂 
方（熱八五） 附子粳米湯（熱七九 四逆乾嘔） 

<目錄>卷之二十明集·雜證謨\噁心噯氣
<篇名>經義
屬性：《宣明五氣篇》曰∶五氣所病，心為噫。 
《脈解篇》曰∶太陰所謂上走心為噫者，陰盛而上走於陽明，陽明絡屬心，故曰上走心 
為噫也。 
《經脈篇》曰∶足太陰病，則舌本強，食則嘔，胃脘痛，腹脹善噫，得後與氣，則快然 
如衰。 
《口問篇》曰∶人之噫者，何氣使然？曰∶寒氣客於胃，厥逆從下上散，復出於胃，故 
為噫。 
《陰陽別論》曰∶二陽一陰發病，主驚駭、背痛、善噫、善欠，名曰風厥。 
《痹論》曰∶心痹者，脈不通，煩則心下鼓，暴上氣而喘，嗌干善噫。 
《三部九候論》曰∶若有七診之病，其脈候亦敗者死矣，必發噦噫。 
《至真要大論》曰∶歲厥陰在泉，風淫所勝，民病膈咽不通，食則嘔，腹脹善噫，得後 
與氣，則快然如衰，身體皆重。太陽司天，寒淫所勝，民病胸脅胃脘不安，面赤目黃，善噫 
嗌干，甚則色 ，渴而欲飲，病本於心。少陰之復，燠熱內作，外為浮腫，為噦噫。 
《四時刺逆從論》曰∶刺五臟，中心一日死，其動為噫。 
《診要經終論》曰∶太陰終者，腹脹閉不得息，善噫善嘔。 

<目錄>卷之二十明集·雜證謨\噁心噯氣
<篇名>噁心證治
屬性：（《內經》無噁心之說，凡嘔吐證即其類也。經義詳見本門，共三條） 
噁心證，胃口泛逆，兀兀不寧之病。凡噁心欲吐，口必流涎，咽之不下，愈咽愈惡，而 
嘔吐繼之，亦有不嘔吐而時見噁心者，然此雖曰噁心，而實胃口之病，非心病也。此證之因 
，則有寒，有食，有痰飲，有穢氣，有火邪，有陰濕傷胃，或傷寒瘧痢諸邪之在胃口者，皆 
得有之，若欲察之，但當察其虛實寒熱則盡之矣。蓋實邪噁心者，邪去則止，其來速，其去 
亦速；虛邪噁心者，必得胃氣大復，其病方愈。且此證惟虛寒者十居八九，即有實邪嘔惡者 
，亦必其脾氣不健，不能運化而然。此所以凡治噁心者，必當知其實中有虛，勿得妄行攻擊 
，而胃氣不可罔顧也。 
一、虛寒噁心，其證最多，若非猝暴而常見，或形氣不足之輩，悉以胃氣弱也。故凡治 
此者，多宜以溫補為主。若脾胃微虛生痰，或兼吞酸噯腐，咳嗽噁心者，宜六君子湯。若脾 
腎虛寒，痰滯咳嗽而噁心者，金水六君煎。若脾胃虛寒，或太陰自利腹痛，嘔吐噁心者，溫 
胃飲，或理中湯、聖術煎。若脾腎虛寒，上下不能營運，或脹滿，或嘔吐，或傷寒陰證，寒 
邪深入三陰，而噁心嘔吐不止者，理陰煎或溫胃飲。 
一、實邪噁心，以一時邪滯犯胃，得吐則滯去，滯去則噁心自解。若有餘邪，如法治之 
。若噁心多痰，及風寒咳嗽，或傷生冷，或飲酒過多，脾胃不和者，二陳湯或橘皮半夏湯。 
若脾胃多滯，或寒濕傷脾噁心者，平胃散。若胃寒多滯，或傷生冷，或寒痰不清，吞酸脹滿 
噁心者，和胃飲或和胃二陳煎。若受穢濁寒邪，脹滿腹痛噁心者，調氣平胃散。若感冒暑熱 
，火盛煩躁噁心者，仲景竹葉石膏湯。若中藥毒或諸毒而噁心者，速宜於諸毒門求法治之。 

<目錄>卷之二十明集·雜證謨\噁心噯氣
<篇名>噯氣證治（共三條）
屬性：噯氣者，即《內經》之所謂噫也，此實脾胃之氣滯，起自中焦而出於上焦，故經曰∶上 
走心為噫也。據丹溪曰∶噯氣，以胃中有痰有火，愚謂此說未必皆然。蓋噯氣多由滯逆，滯 
逆多由氣不行，氣逆不行者，多寒少熱，可皆謂之火耶？故凡人之飲食太飽者，多有此證， 
及飲食不易消化者，亦有此證。但太飽作噯者，此系實滯，治宜行氣化食；食不消化，時多 
虛悶作噯者，此系胃氣虛寒，治宜溫補。若痰火作噯者，亦或有之，但停痰必以胃弱，胃弱 
多因無火，此當詳辨脈證而酌治之也。 
一、治噯之法，凡胃虛兼滯而作噯者，宜十味保和湯，或枳殼散。若胃寒氣滯作噯者， 
和胃煎。若胃寒生痰，嘔惡噯氣者，宜和胃二陳煎。若胃氣虛寒，飲食難化，時常虛飽噯氣 
者，宜溫胃飲，或養中煎、理中湯。若脾腎虛寒，命門不暖，陰邪不降，則寒滯上焦而痞滿 
噯氣者，理陰煎加減治之。 
一、丹溪曰∶噯氣以胃中有痰有火，宜用半夏、南星、香附、軟石膏、梔子、或湯或丸 
服。按此治必真有火邪者乃可用，否則恐滯於中而噯愈甚。 

<目錄>卷之二十明集·雜證謨\噁心噯氣
<篇名>噁心論列方
屬性：理中湯（熱一） 溫胃飲（新熱五） 金水六君煎（新和一） 聖術煎（新熱二五） 理陰煎（ 
新熱三） 養中煎（新熱四） 和胃二陳煎（新和三） 二陳湯（和一） 和胃飲（新和五） 橘皮 
半夏湯（和十三） 枳殼散（和一四六） 平胃散（和十七） 十味保和湯（和一四八） 六君子湯 
（補五） 調氣平胃散（和十八） 竹葉石膏湯（寒六） 

<目錄>卷之二十明集·雜證謨\噁心噯氣
<篇名>論外備用方
屬性：胃愛散（熱七一） 祛痰丸（和百三） 香砂六君子湯（補七） 

<目錄>卷之二十一明集·雜證謨\吞酸
<篇名>經義
屬性：《至真要大論》曰∶諸嘔吐酸，暴注下迫，皆屬於熱。少陽之勝，嘔酸善飢。 

<目錄>卷之二十一明集·雜證謨\吞酸
<篇名>辨證（共五條）
屬性：吐酸一證，在河間言其為熱，在東垣言其為寒，夫理有一定，奚容謬異若此，豈理因二 
子可以易乎，必二子於理有一悖耳。此余之不能無言者，乃以東垣為是，而以河間為非也。 
何以見之？蓋河間之說，實本《內經》，經曰∶諸嘔吐酸，暴注下迫，皆屬於熱。故河間《 
病機》悉訓為火，而甚以主寒者為非。不知《內經》此論，乃以運氣所屬概言病應，非以嘔 
吐注瀉皆為內熱病也。如果言熱，則何以又曰∶寒氣客於腸胃，厥逆上出，故痛而嘔也。又 
曰∶太陽之復，心胃生寒，胸中不和，唾出清水，及為噦噫。此言嘔吐之有寒也，豈皆熱耶 
？又曰∶太陽之勝，寒入下焦，傳為濡泄，此言泄瀉之有寒也，豈亦熱耶？由此觀之，則其此 
處言熱，而彼復言寒，豈非自相矛盾，能無謬乎？不知《內經》之理，圓通詳悉，無不周備 
，故有此言其常而彼言其變者，有此言其順而彼言其逆者，有此篇未盡而足之他論者，有總 
言所屬而詳言所病者，此《內經》之玄，所以不易窮也。故凡善觀此者，務宜悟其源流，察 
其分合，其博也，必燭其為千為萬；其約也，必貫其總歸一理，夫如是，斯足稱明眼人矣。 
倘不能會其巔末，而但知管測一斑，又烏足以盡其妙哉。矧復有不明宗旨，悖理妄談，謬借 
《經》文證己偏見者，尚難枚舉，無暇辨也，茲因二子之論，故並及之，而再悉於下，觀者 
其加政焉。 
一、辨河間吐酸之論為非。據河間曰∶酸者，肝木之味也，由火盛制金，不能平木，則 
肝木自甚，故為酸也，如飲食熱則易於酸矣。或言吐酸為寒者，誤也。所以妄言為寒者，但 
謂多傷生硬粘滑，或傷冷物而為噫酸吞酸，故俗醫主於溫和脾胃，豈知經言∶人之傷於寒也 
，則為病熱。故凡內傷冷物者，或即陰勝陽而為病寒者，或寒熱相擊而致腸胃陽氣怫鬱而為 
熱者，亦有內傷生冷而反病熱，得大汗，熱泄身涼而愈也。若久喜酸而不已，則不宜溫之， 
宜以寒藥下之，後以涼藥調之，結散熱去則氣和也。 
凡此皆河間之說，余每見之，未嘗不反覆切嘆。觀其所言病機，則由火及金，由金及木 
，由木及脾，所以為酸，若發微談理，果可轉折如此，則指鹿為馬，何患無辭？惟其執以為 
熱，故不得不委曲若此。若余言其為寒，則不然也。夫酸本肝木之味，何不曰火衰不能生土 
，則脾氣虛而肝邪侮之，故為酸也，豈不於理更為明切，而何以曲折強解有若是乎。又若《 
內經》所言人之傷於寒也，則為病熱，此言傷寒證寒邪在表，則為三陽之發熱，及其傳里， 
則為陽明之內熱，豈以內傷冷物而亦云病熱者耶？又豈有內傷冷物而可以汗解者耶？即以氣血 
強盛之人，偶傷生冷，久留不去而郁為熱者，此以郁久化熱，或亦有之，豈果因生冷而反熱 
耶？矧《內經》本以外感言，而河間引以證內傷，謬亦甚矣。此不惟大害軒岐之旨，而致後 
人執以藉口，其害又將何如也。 
一、辨東垣吐酸之論為是。據《發明》曰∶《內經》言諸嘔吐酸，皆屬於熱，此上焦受 
外來客邪也，胃氣不受外邪故嘔，仲景以生薑、半夏治之。以雜病論之，嘔吐酸水者，甚則 
酸水浸其心，其次則吐出酸水，令上下牙酸澀不能相對，以大辛熱藥療之必減也。酸味者， 
收氣也，西方肺金旺也。寒水乃金之子，子能令母實，故用大咸熱之劑瀉其子，以辛熱為之 
佐，而瀉肺之實，《病機》作熱攻之，誤矣。蓋雜病醋心，濁氣不降，欲為中滿，寒藥豈能 
治之乎？ 
此東垣之說也，余謂其最為得理。但其立言太諱，如所云收氣及西方金旺，水為金子等 
義，人有未達，每多忽之。即在丹溪，亦曰東垣不言外得風寒，而作收氣立說，欲瀉肺金之 
實，又謂寒藥不可治酸，而用安胃湯、加減二陳湯，俱犯丁香，且無治熱濕鬱積之法，為未 
合經意也。因考丹溪治法，則用茱蓮丸、二陳湯，且曰∶宜用炒吳茱萸，順其性而折之，乃 
反佐之法也，必用黃連為君以治之。此丹溪之意亦主於熱，正與東垣相反，而欲以芩連治吐 
酸，則不可不辨也，故余以東垣之說請為之疏焉。 
夫所謂收氣者，金氣也，即秋氣也。《內經》曰∶秋氣始於上。蓋陰盛之漸，必始於秋 
，以陽氣之將退也。寒肅之漸，必始於上，以陽氣之日降也。其雲金旺者，非雲肺氣之充實 
，正言寒氣之有餘也。其雲子令母實者，以寒在上焦，則收氣愈甚，故治用咸熱等劑以瀉其 
子，亦無非扶陽抑陰之道，最切當也。丹溪未達其意，而反以非之，抑又何也。即如丁香氣 
味辛爽無毒，凡中焦寒滯，氣有不順者，最其所宜，又何至以犯字相戒，而使後人畏之如虎 
耶？蓋丹溪但知丁香不可犯，而不知黃連、黃芩又豈吞酸證所宜輕犯者哉。然說雖如此，而 
說有未盡，則雲寒雲熱，猶不無疑，謹再竟其說如下。 
一、吐酸證，諸言為熱者，豈不各有其說。在劉河間則曰∶如飲食熱則易酸矣。在戴原 
禮則曰∶如谷肉在器，濕熱則易為酸也。又有相傳者曰∶觀之造酒者，涼作則甘，過熱則酸 
，豈非酸由熱乎？諸說如此，宛然可信，而欲人不從不可得也，凡諸似是而非者，正以此類 
。譬之射者，但能不離於前後左右，便雲高手，不知犯此四字，尚足以言射乎？而諸家之說 
，亦猶是耳。 
何以見之？蓋察病者，當察以理，察理者，當察以真。即如飲食之酸由乎熱，似近理矣 
，然食在釜中，使能化而不能酸者，此以火力強而速化無留也，若起置器中，必久而後酸， 
此停積而酸，非因熱而酸也。嘗見水漿冷積既久，未有不酸者，此豈熱耶，因不行也。又雲 
造酒者熱作則酸，亦似近理，然必於二三日之後，鬱熱不開，然後成酸，未有熱作及時而遂 
致酸者。且人之胃氣，原自天熱，所以三餐入胃，俱能頃刻消化，此方是真陽火候之應；若 
如造酒者，必待竟日而後成，則日不再餐，胃氣能無憊乎？若必如冷作之不酸，方雲無火， 
則飲食之化，亦須旬日，此其胃中陽氣不已竭乎？是可見胃氣本宜暖，稍涼不可也，酒瓮本 
宜疏，鬱悶不可也。故酒瓮之化，亦安能如胃氣之速，而胃氣之健，又安可同酒瓮之遲乎？ 
此其性理相懸，奚啻十倍，有不待辨也明矣。且人之飲食在胃，惟速化為貴，若胃中陽氣不 
衰，而健運如常，何酸之有？使火力不到，則其化必遲，食化既遲，則停積不行而為酸為腐 
，此酸即敗之漸也。故凡病吞酸者，多見飲食不快，自食有不快，必漸至中滿、痞隔、泄瀉 
等證，豈非脾氣不強，胃脘陽虛之病，而猶認為火，能無誤乎？余向在燕都，嘗治一縉紳患 
此而求治者，余告以寒，彼執為熱，堅持造酒之說，以相問難，莫能與辯，竟為芩連之屬所 
斃，而終不能悟，豈非前說之誤之也耶，亦可哀矣。余故曰∶人之察理，貴察其真，若見理 
不真，而疑似固執，以致釀成大害者，無非此類，此似是而非之談，所以不可不辨也。 
一、吞酸之與吐酸，證有三種∶凡喉間噯噫，即有酸水如醋浸心，嘈雜不堪者，是名吞 
酸，即俗所謂作酸也，此病在上脘最高之處，不時見酸，而泛泛不寧者是也。其次則非如吞 
酸之近，不在上脘，而在中焦胃脘之間，時多嘔惡，所吐皆酸，即名吐酸，而渥渥不行者是 
也。又其次者，則本無吞酸吐酸等證，惟或偶因嘔吐所出，或酸或苦，及諸不堪之味，此皆 
腸胃中痰飲積聚所化，氣味每有濁惡如此，此又在中脘之下者也；但其順而下行，則人所不 
覺，逆而上出，則喉口難堪耳。凡此三者，其在上中二脘者，則無非脾胃虛寒，不能運化之 
病，治此者非溫不可。其在下脘偶出者，則寒熱俱有，但當因證以治其嘔吐，嘔吐止則酸苦 
無從見矣。雖然，此亦余之論證，故不得不曲盡其說，若以實理言之，則凡胃強者，何暇及 
於酸苦，其有酸苦者，必其停積不行而然。此宜隨證審察，若無熱證熱脈可據，而執言濕中 
生熱，無分強弱，惟用寒涼，則未有不誤者矣。 

<目錄>卷之二十一明集·雜證謨\吞酸
<篇名>論治（共七條）
屬性：一、治吞酸吐酸，當辨虛實之微甚，年力之盛衰。實者可治其標，虛者必治其本。 
一、凡胃氣未衰，年質壯盛，或寒或食，偶有所積而為酸者，宜用行滯溫平之劑，以二 
陳湯、平胃散、和胃飲之類主之。中氣微寒者，宜加減二陳湯，或橘皮湯，甚者宜溫胃飲。 
氣微虛者，宜藿香安胃散。此皆治標之法也。 
一、脾胃氣虛，及中年漸弱，而飲食減少，時見吞酸者，惟宜溫補脾胃，以理中湯、溫 
胃飲、聖術煎之類主之，切不可用清涼消耗等藥。若虛在陰分，下焦不暖，而水邪上泛為酸 
者，宜用理陰煎最妙。 
一、丹溪曰∶治酸必用吳茱萸，順其性而折之，乃反佐之法也。不知此實正治，非順性 
也，蓋其性熱，最能暖中下二焦，其味辛苦，最能勝酸澀之味，謂之反佐，見之過矣。 
一、用黃連為君，以治吐酸，乃丹溪之法也。觀其治案，有一人酸塊自胸直上咽喉，甚 
惡，以黃連濃煎，冷，候酸塊欲上，與數點飲之即下。蓋味苦沉降，故酸得苦而即下，此亦 
揚湯止沸之法耳。若年壯氣強，偶有所積，及酒濕不行，而酸楚上泛者，或用此法，未必即 
傷胃氣，而亦可墜引下行，即權宜用之，亦無不可，然終非治本之道也。若氣體略有虛弱， 
及內傷年衰之輩而患吐酸者，必不可妄用芩連再殘陽氣，雖暫得苦降之力，而胃氣愈傷，則 
病必日甚，而無可為矣。 
一、嘔吐清水，古法以二術二陳湯，或六君子湯，本皆正治之法。然余嘗治水泛為飲者 
，覺自臍下上沖而吐水不竭，以理陰煎治之，其妙如神，故此三方皆宜酌用。 
一、凡肌表暴受風寒，則多有為吞酸者，此其由息而入，則髒氣通於鼻，由經而入，則 
髒俞繫於背，故凡寒氣一入，則胃中陽和之氣被抑不舒。所以滯濁隨見，而即刻見酸，此 
明系寒邪犯胃也。今以訛相傳者，皆雲肌表得風寒，則內熱愈郁，而酸味刺心，何其謬也！ 
夫因郁成熱者，必以漸久而成，或一日、或二日，然後郁而為熱也。今凡受寒吞酸者，無不 
隨寒而酸，見在即刻，豈即刻便成鬱熱耶？惟其非熱，所以卻之之法，亦惟肌表宜溫暖，藥 
劑宜香燥，此自寒者熱之之正治。而說者必欲執言為熱，故爾強解，所謂道在邇而求諸遠， 
凡屬謬妄者，何非此類。 

<目錄>卷之二十一明集·雜證謨\吞酸
<篇名>述古
屬性：薛立齋曰∶吐酸吞酸，大略不同，吐酸者濕中生熱，吞酸者虛熱內郁，皆屬脾胃虛寒， 
中傳末證。故《內經》以為火者，指其病形而言也，東垣以為胃寒者，指其病本而言也。凡 
患此者，先當辨其吞吐而治，以固本元為主，若服寒涼，復傷胃氣則實實虛虛者矣。更審其脾氣虛而 
飲食不能輸化，濁氣不能下降者，須用六君子湯補養脾胃為主，少佐越鞠丸以清中。故東垣 
先生雲∶邪熱不殺谷。若誤認為實熱，而妄用寒涼，必變敗證。 

<目錄>卷之二十一明集·雜證謨\吞酸
<篇名>吞酸論列方
屬性：二陳湯（和一） 平胃散（和十七） 六君子湯（補五） 溫胃飲（新熱五） 和胃飲（新和五） 
加減二陳湯（和二） 聖術煎（新熱二五） 理中湯（熱一） 理陰煎（新熱三） 二術二陳湯（ 
和四） 橘皮湯（和十一） 越鞠丸（和一五四） 藿香安胃散（熱七一） 

<目錄>卷之二十一明集·雜證謨\吞酸
<篇名>論外備用方
屬性：曲術丸（和百十 宿食） 沉香降氣散（和四十 氣滯） 半夏丁香丸（和百三十 寒滯） 
茱連丸（寒一五三 濕熱） 安脾散（熱六七 胃寒） 丁香茯苓湯（熱六三 溫胃行滯） 倍術 
丸（熱百四 飲） 

<目錄>卷之二十一明集·雜證謨\反胃
<篇名>論證
屬性：反胃一證，本屬火虛，蓋食入於胃，使果胃暖脾強，則食無不化，何至復出？今諸家之 
論，有謂其有痰者，有謂其有熱者，不知痰飲之留，正因胃虛而完谷復出，豈猶有熱？觀王 
太僕曰∶內格嘔逆，食不得入，是有火也；病嘔而吐，食入反出，是無火也。此一言者，誠 
盡之矣。然無火之由，則猶有上中下三焦之辨，又當察也。若寒在上焦，則多為噁心，或泛 
泛欲吐者，此胃脘之陽虛也。若寒在中焦，則食入不化，每食至中脘，或少頃，或半日復出 
者，此胃中之陽虛也。若寒在下焦，則朝食暮吐，或暮食朝吐，乃以食入幽門，丙火不能傳 
化，故久而復出，此命門之陽虛也。故凡治此者，使不知病本所在，混行猜摸，而妄祈奏效 
，所以難也。 

<目錄>卷之二十一明集·雜證謨\反胃
<篇名>論治（共七條）
屬性：一、治反胃之法，當辨其新久，及所致之因，或以酷飲無度，傷於酒濕；或以縱食生冷 
，敗其真陽；或因七情憂鬱，竭其中氣，總之，無非內傷之甚，致損胃氣而然。故凡治此者 
，必宜以扶助正氣，健脾養胃為主。但新病者，胃氣猶未盡壞，若果飲食未消，則當兼去其 
滯，若有逆氣未調，則當兼解其郁。若病稍久，或氣體稟弱之輩，則當專用溫補，不可標本 
雜進，妄行峻利開導、消食化痰等劑，以致重傷胃氣，必致不起也。 
一、虛在上焦，微寒嘔惡者，惟薑湯為最佳，或橘皮湯亦可。若氣虛為寒所侵，而噁心 
嘔食者，宜黃芽丸，或橘皮乾薑湯之類主之。若寒痰勝者，宜小半夏湯，或大半夏湯之類主 
之。 
一、虛在中焦，而食入反出者，宜五君子煎、理中湯、溫胃飲、聖術煎之類主之。若胃 
虛甚者，宜四味回陽飲，或黃芽丸主之。若兼寒痰者，宜六君子湯，或理中化痰丸之類主之 
。或水泛為痰者，宜金水六君煎主之。若胃不甚寒，而微虛兼滯者，宜五味異功散主之。 
一、虛在下焦，而朝食暮吐，或食入久而反出者，其責在陰，非補命門以扶脾土之母， 
則火無以化，土無以生，亦猶釜底無薪，不能腐熟水谷，終無濟也。宜六味回陽飲，或人參 
附子理陰煎，或右歸飲之類主之。此屢用之妙法，不可忽也。 
一、反胃初起，而氣體強壯者，乃可先從清理，如二陳湯、橘皮半夏湯之類，皆可清痰 
順氣。平胃散、不換金正氣散、五苓散之類，皆可去濕去滯。半夏乾薑散、仲景吳茱萸湯、 
橘皮湯之類，皆可去寒。然此惟真有邪滯，乃可用之，若病稍久而胃氣涉虛者，則非所宜。 
一、反胃證，多有大便閉結者，此其上出，固因下之不通也，然下之不通，又何非上氣 
之不化乎。蓋脾胃氣虛，然後治節不行，而無以生血，血涸於下，所以結閉不行，此真陰枯 
槁證也。必使血氣漸充，臟腑漸潤，方是救本之治，若徒為目前計，而推之逐之，則雖見暫 
通，而真陰愈竭矣。故治此之法，但見其陰虛兼寒者，宜以補陽為主，而大加當歸、肉蓯蓉 
、韭汁、薑汁之屬；陰虛兼熱者，宜以補陰為主，而加乳汁、童便、酥油、蜂蜜、豕膏、諸 
血之屬。然此等證治，取效最難，萬毋欲速，非加以旬月功夫，安心調理，不能愈也。其有 
糞如羊矢，或年高病此者，尤為難治。 
一、反胃由於酒濕傷脾者，宜葛花解酲湯主之。若濕多成熱，而見胃火上沖者，宜黃芩 
湯，或半夏瀉心湯之類主之。 

<目錄>卷之二十一明集·雜證謨\反胃
<篇名>述古（共三條）
屬性：仲景曰∶病患脈數，數為熱，當消谷引食，而反吐者，何也？師曰∶以發其汗，令陽微 
，膈氣虛，脈乃數，數為客熱，不能消谷，胃中虛冷故也。脈弦者，虛也，胃氣無餘，朝食 
暮吐，變為胃反。寒在於上，醫反下之，今脈反弦，故名曰虛。趺陽脈浮而澀，浮則為虛， 
澀則傷脾，脾傷則不磨，朝食暮吐，暮食朝吐，宿食不化，名曰胃反。脈緊而澀，其病難治 
。 
《巢氏病源》曰∶營衛俱虛，氣血不足，停水積飲在胃脘則髒冷，髒冷則脾不磨，脾不 
磨則宿食不化，其氣逆而成反胃也。則朝食暮吐，暮食朝吐，心下牢大如杯，往來寒熱。甚 
者食已即吐，其脈緊而弦，緊則為寒，弦則為虛，虛寒相搏，故食已則吐，名為反胃。 
戴原禮曰∶翻胃證，血虛者，脈必數而無力。氣虛者，脈必緩而無力。氣血俱虛者，則 
口中多出沫，但見沫大出者，必死。有熱者脈數而有力，有痰者脈滑數，二者可治。血虛者 
，四物為主。氣虛者，四君子為主。熱以解毒為主，痰以二陳為主。 

<目錄>卷之二十一明集·雜證謨\反胃
<篇名>簡易方
屬性：一方 用甘蔗汁二分，薑汁一分，和勻，每服半碗或一碗，日三服，則止。 
一方 用人參，見嘔吐門。 

<目錄>卷之二十一明集·雜證謨\反胃
<篇名>灸法
屬性：上脘、中脘、下脘（各二七壯）、天樞（三七壯）。 

<目錄>卷之二十一明集·雜證謨\反胃
<篇名>反胃論列方
屬性：理中湯（熱一） 溫胃飲（新熱五） 橘皮乾薑湯（熱五五） 聖術煎（新熱二五） 黃芽丸（ 
新熱二一） 五君子煎（新熱六） 四味回陽飲（新熱一） 六君子湯（補五） 四君子湯（補一） 
六味回陽飲（新熱二） 右歸飲（新補三） 五味異功散（補四） 人參附子理陰煎（新熱三） 
橘皮湯（熱五六） 小半夏湯（和八） 金水六君煎（新和一） 二陳湯（和一） 大半夏湯（和十 
）理中化痰丸（熱九） 五苓散（和一八二） 平胃散（和十七） 橘皮半夏湯（和十三） 豕膏（ 
新因二九） 黃芩湯（和一九八） 半夏瀉心湯（寒二八） 葛花解酲湯（和一二四） 半夏乾薑 
散（熱五三） 吳茱萸湯（熱一三七） 不換金正氣散（和二一） 

<目錄>卷之二十一明集·雜證謨\反胃
<篇名>論外備用方
屬性：獨參湯（補三五） 二汁飲（和一二三） 丁香半夏丸（和一九二 胃寒） 大七香丸（和一 
三一 寒氣） 丁附散（熱六二 胃寒） 茯苓澤瀉湯（熱七四 反胃渴） 甘露湯（熱七三 安 
胃） 胃愛散（熱七十 虛寒） 丁香煮散（熱六一 胃寒） 

<目錄>卷之二十一明集·雜證謨\噎膈
<篇名>經義
屬性：《陰陽別論》曰∶一陽發病，其傳為隔。三陽結，謂之隔。 
《邪氣臟腑病形篇》曰∶脾脈微急為膈中，食飲入而還出，後沃沫。 
《大奇論》曰∶胃脈沉鼓澀，胃外鼓大，心脈小堅急，皆隔，偏枯。 
《通評虛實論》曰∶隔塞閉絕，上下不通，則暴憂之病也。 
《風論》曰∶胃風之狀，頸多汗惡風，食飲不下，膈塞不通，腹善滿，失衣則 脹 
，食寒則泄，診形瘦而腹大。 
《血氣形志篇》曰∶形苦志苦，病生於咽嗌，治之以甘藥。 
《本神篇》曰∶憂愁者，氣閉塞而不行。 
《舉痛論》曰∶恐則精卻，卻則上焦閉，閉則氣還，還則下焦脹，故氣不行矣。思則心 
有所存，神有所歸，正氣留而不行，故氣結矣。 
《上膈篇》帝曰∶氣為上膈者，食飲入而還出，余已知之矣。蟲為下膈，下膈者，食 
時乃出，余未得其意，願卒聞之。岐伯曰∶喜怒不適，食飲不節，寒溫不時，則寒汁 
流於腸中，流於腸中則蟲寒，蟲寒則積聚，守於下管，則腸胃充郭，衛氣不營，邪氣居之。 
人食則蟲上食，蟲上食則下管虛，下管虛則邪氣勝之，積聚以留，留則癰成，癰成則下管約 
。其癰在管內者，即而痛深，其癰在外者，則癰外而痛浮，癰上皮熱。帝曰∶刺之奈何？曰 
∶微按其癰，視氣所行，先淺刺其傍，稍內益深，還而刺之，毋過三行，察其浮沉，以為淺 
深。已刺必熨，令熱入中，日使熱內，邪氣益衰，大癰乃潰，伍以參禁，以除其內，恬 
無為，乃能行氣，後以咸苦，化谷乃下矣。 

<目錄>卷之二十一明集·雜證謨\噎膈
<篇名>論證（共四條）
屬性：噎膈一證，必以憂愁思慮，積勞積鬱，或酒色過度，損傷而成。蓋憂思過度則氣結，氣 
結則施化不行，酒色過度則傷陰，陰傷則精血枯涸，氣不行則噎膈病於上，精血枯涸則燥結 
病於下。且凡人之髒氣，胃司受納，脾主運化，而腎為水火之宅，化生之本，今既食飲停膈 
不行，或大便燥結不通，豈非運化失職，血脈不通之為病乎？而營運血脈之權，其在上者，非 
脾而何？其在下者，非腎而何？矧少年少見此證，而惟中衰耗傷者多有之，此其為虛為實，概 
可知矣。故凡治此者，欲舍根本而言快捷方式，又安望其有成功也。 
一、噎膈反胃二證，丹溪謂其名雖不同，病出一體，若乎似矣，然而實有不同也。蓋反 
胃者，食猶能入，入而反出，故曰反胃；噎膈者，隔塞不通，食不能下，故曰噎膈。食入反 
出者，以陽虛不能化也，可補可溫，其治猶易；食不得下者，以氣結不能行也，或開或助， 
治有兩難，此其輕重之有不同也。且凡病反胃者多能食，病噎膈者不能食，故噎膈之病，病 
於胸臆上焦，而反胃之病，則病於中下二焦，此其見證之有不同也。所以反胃之治，多宜益 
火之源以助化功；噎膈之治，多宜調養心脾以舒結氣，此其證候既有不同，故延醫亦當分類 
也。 
一、噎膈證，多有便結不通者。《內經》曰∶三陽結，謂之膈。張子和曰∶三陽者，大 
腸小腸膀胱也；結謂熱結也。小腸熱結則血脈燥，大腸熱結則不圊，膀胱熱結則津液涸，三 
陽既結，則前後閉澀，下既不通，必反上行，所以噎食不下，縱下而復出，此陽火不下，推 
而上行也。愚按此說則大不為然。夫結之為義，《內經》原非言熱，如本篇曰∶陰陽結邪， 
多陰少陽，曰石水；又《舉痛論》曰∶思則氣結。是豈以結為熱耶？且熱則流通，寒則凝結 
，此自陰陽之至理，故凡霜凝冰結，惟寒冽有之，而熱則無也，此天道之顯然可見者，人身 
陰陽之理，無非是耳，惟人不能知，所以多誤也。矧《內經》之言三陽結者，乃止言小腸膀 
胱，全與大腸無涉。蓋三陽者，太陽也，手太陽小腸也，足太陽膀胱也。小腸屬火，膀胱屬 
水，火不化則陽氣不行，而傳導失職；水不化則陰氣不行，而清濁不分，此皆致結之由也。 
子和不察，而遂以三陽之結盡言為熱，以致後世悉傳為火，豈理也哉！ 
然人之病結者，本非一端，蓋氣能結，血亦能結，陽能結，陰亦能結，余非曰結必皆寒 
，而全無熱也，但陰結陽結證自不同，有不可不辨耳。夫陽結者，熱結也，因火盛爍陰，所 
以乾結，此惟表邪傳里，及陽明實熱者乃有之。然熱結者，必有煩渴發熱等證，洪大滑實等 
脈，最易辨也，若下有結閉而上無熱證，此陰結耳，安得謂之熱耶？蓋陰結者，正以命門無 
火，氣不化精，所以凝結於下，而治節不行，此惟內傷血氣，敗及真陰者乃有之，即噎膈之 
屬是也。夫噎膈之證，人皆知為內傷也，內傷至此，其髒氣之健否為何如，而猶云為熱，豈 
必使元陽盡去，而別有生生之道乎？噫！此余之所不解也，不得不辨。 
一、噎膈證，古人多認為寒。自劉河間治膈氣、噎食用承氣三湯，張子和以三陽之結盡 
論為熱，且雲人之溢食，初未遽然也，或傷酒食，或胃熱欲吐，或冒風欲吐，醫者不察本原 
，投下香、桂、胡椒、丁香之屬；設如傷酒、傷食，正可攻逐，豈可言虛，便將熱補，素熱 
之人，三陽必結，食必上潮。醫氏猶雲胃寒不納，燔針灼艾，三陽轉結，歲月彌深，遂成噎 
膈。餘味此言，不能無惑，蓋噎膈由於枯槁，本非實熱之證，承氣三湯尚可用乎？此河間之 
見，有弗確也。矧酒肉過多者，未必遂成噎膈，而噎膈之病，又豈皆素熱之人乎？此子和之 
見，有未然也。 
自後丹溪遂承二子之說，而大辟《局方》之非，謂氣之初病，或飲食不謹，或外冒風雨 
，或內感七情，或食味過濃，偏助陽氣，積成膈熱，或資稟充實，表密無汗，或性急易怒， 
肝火上炎，以致津液不行，氣為之病，或痞，或痛，或噫腐氣，或吞酸，或嘈雜，或膨滿， 
不求原本，便認為寒，遽以辛香燥熱之劑，投之數帖，時暫得快，以為神方。濃味仍前不節 
，七情反覆相仍，舊病被劫暫開，濁液易於攢聚，或半月，或一月，前病復作。醫者不察， 
猶執為冷，翻思前藥，隨手得快， 俟久服可以溫脾壯胃，消積行氣，以冀一旦豁然。 
不思胃為水谷之海，清和則能受，脾為消化之器，清和則能運，今反得香熱之偏助，劫之而 
愈，復作復劫，延綿至久而成噎膈，展轉深痼，良可哀憫。此丹溪之說也。使後人見之，無 
不以為至論，即余初年，亦未嘗不加飲服，而今則日見其非矣。 
何也？試觀所敘病原，其有然者，有不然者，顧難縷指而辨也。第以此證而力指為熱， 
能無謬乎？且既雲燥熱之劑隨手得快，則固非無效也，夫燥熱已能奏效，豈真火證而燥熱能 
效乎？蓋脾土惡濕，故燥之可也，火能生土，故熱之亦可也。溫燥扶陽，此自脾家正治，而 
必欲非之，以致後人之疑，似屬矯矣。若謂濃味七情，仍前不節，以致愈而復作，此誰之咎 
也，而亦可歸之藥誤乎？又如脾胃清和，能受能運之說，此實至理，誰不云然，第余之所謂 
清和者，則與丹溪不同，抑又何也？蓋丹溪所言者，惟恐火之盛，余之所言者，惟恐陽之衰 
，異同若此，人將焉信，請以天人之理證之何如。 
夫天人之所同賴者，惟此陽氣而已，故經曰∶天氣清靜光明者也；又曰∶陽氣者，若天 
與日，失其所則折壽而不彰，故天運當以日光明。由此言之，則六合清和，止此太陽為之用 
，故陽氣勝則溫暖光明，而萬類咸亨，非清和乎？陰氣勝則風霾晦暝，而升沉閉塞，非不清 
和乎？且春夏萬物之盛，非陽盛之化乎？秋冬萬物之衰，非陽衰之兆乎？人之所賴以生者，亦 
惟此耳。故人於飲食，朝入口而午化盡，午入胃而暮化盡，此其中焦之熱，亦何異大烹之鼎 
，必如是者，才是清和，是即平人之常，乃正所為胃氣也。使朝食而午不飢，午食而晚不飢 
，飲食化遲，便是陽虧之候，而矧乎全不能行，全不能化者，醫且猶雲有火，豈必並此化源 
盡行撲滅而後可，亦堪嗟矣。 
夫天下之理，本無二三，而或者或非，何多朱紫，余每欲言，未嘗不知自反，第於最疑 
處，則不得不呈其丑，又安得軒岐再起，以為我一正哉。嘗聞之康節先生曰∶欲為天下屠龍 
手，肯讀人間非聖書。其感慨深矣，豈不信然，豈不信然。 

<目錄>卷之二十一明集·雜證謨\噎膈
<篇名>論治（共七條）
屬性：凡治噎膈，大法當以脾腎為主。蓋脾主運化，而脾之大絡布於胸膈，腎主津液，而腎之 
氣化主乎二陰，故上焦之噎膈，其責在脾；下焦之閉結，其責在腎。治脾者，宜從溫養，治 
腎者，宜從滋潤，舍此二法，他無快捷方式矣。然泰交之道，天居地下，故必三陽出土，而後萬 
物由之，可見脾土之母，由下而升。褚侍中曰∶外病療內，上病救下，辨病髒之虛實，通病 
髒之子母。斯言得矣，不可忽也。 
一、治噎膈之法，凡氣血俱虛者，宜五福飲及十全大補湯。脾虛於上者，宜四君子湯。 
脾虛兼寒者，宜五君子煎。脾肺營虛血燥者，宜生薑汁煎。陰虛於下者，宜左歸飲、大營煎 
。陰中之陽虛者，宜右歸飲加當歸，或右歸丸、八味地黃丸之類，皆治本之法也。 
一、噎膈初起，微虛者，宜溫胃飲加當歸、濃朴。如果痰氣不清，上焦多滯者，宜二陳 
湯加濃朴，或六安煎亦可。如氣有不順，或兼胸腹微痛者，宜加減二陳湯暫解之。凡初覺飲 
食微有不行，而年不甚衰者，宜速用大健脾丸，或木香人參生薑枳術丸，以調脾氣為上策， 
或芍藥枳術丸亦可。 
一、噎膈便結者，但察其無火無滯，而止因血燥陰虛者，宜五福飲或大營煎，加酒洗肉 
蓯蓉二三錢同煎服。或以豕膏漸潤其下，而以調脾等劑治其上，最為良法。或多服牛羊乳酥 
之類，以滋其精液，使之漸潤，毋欲速也。如果氣血未至甚損，而下焦脹閉之甚者，則不得 
不為暫通，輕則玉燭散、人參利膈丸，或搜風順氣丸，甚則大黃甘草湯，酌宜用之。 
一、用溫補以治噎膈，人必疑其壅滯，而且嫌迂緩，不知中氣敗證，此其為甚，使非速 
救根本，則脾氣何由再健？設用溫補而噎塞愈甚，則不得不曲為加減，然必須千方百計，務 
從元氣中酌其所宜，庶可保全也。若用補之後，雖或未見功效，但得全無窒礙，便是藥病相 
投。且此病最不易治，既能受補，必須多服，方得漸效，以收全功，不可性急致疑，一暴十 
寒，以自誤也。若急圖目前之快，但使行滯開胃，而妄用大黃、芒硝、三棱、莪朮、栝蔞、 
桃仁、滾痰丸之屬，非惟不能見效，必致胃氣日敗，萬無生理矣。此徒速其亡，不可不省也 
。 
一、諸家治噎，古法用人參、黃 以補元氣，御米、粟米以解毒實胃，竹瀝以清痰散結 
，乾薑以溫中，生薑以去穢，牛、羊乳以養血潤液，當歸以潤燥，用此數者為主治，其餘因 
證而增減之，俱是良法。凡肥胖之人，鮮有噎證，間或有之，宜用二陳加人參、白朮之類。 
血虛瘦弱之人，用四物合二陳，加桃仁、紅花、韭汁、童便、牛羊乳之類。七情鬱結而成噎 
膈者，二陳合香附、撫芎、木香、檳榔、栝蔞、砂仁之類。飲酒人患噎膈，以二陳加黃連、 
砂仁、砂糖之類。胸膈有熱者，加黃連、黃芩、桔梗、栝蔞之類。脾不磨者，加神曲、砂仁 
、麥芽之類，以助消導。噎膈大便燥結之甚者，必用大黃，或用二陳湯加酒蒸大黃、桃仁以 
潤之，乃急則治標之法也。或用四物湯加桃仁、童便、韭汁，多飲牛羊乳為上策。按古人治 
噎之法大略已盡於此，雖其中有宜有不宜者，亦並錄之，以備採擇。 
丹溪治法雲∶用童便、韭汁、竹瀝、薑汁、牛羊乳，氣虛入四君子，血虛入四物；有痰 
用二陳，入氣血等藥中用之。切不可用香燥藥，宜薄滋味。 

<目錄>卷之二十一明集·雜證謨\噎膈
<篇名>噎膈不治證
屬性：凡年高患此者多不可治，以血氣虛敗故也。糞如羊矢者不可治，大腸無血也。吐痰如蟹 
沫者不可治，脾氣敗也。腹中疼痛， 雜如刀割者不可治，營虛之極，血竭於中也。 

<目錄>卷之二十一明集·雜證謨\噎膈
<篇名>述古（共五條）
屬性：《巢氏病源》曰∶陰陽不和則三焦隔絕。三焦隔絕則津液不利，故令氣塞不調，是以成 
噎。此由憂恚所致。憂恚則氣結，氣結則不宣流，而使噎塞不通也。 
張雞峰雲∶噎膈是神思間病，惟內觀自養者可治。此言深中病情。 
嚴氏雲∶五膈五噎，由喜怒太過，七情傷於脾胃，郁而生痰，痰與氣搏，升而不降，飲 
食不下。蓋留於咽嗌者，則成五噎，結於胃膈者，則為五膈。其病令人胸膈痞悶，嘔逆噎塞 
，妨礙飲食。治法宜調陰陽，化痰下氣，陰陽平勻，氣順痰下，則病無由作矣。 
劉宗濃曰∶夫治此疾也，咽嗌閉塞，胸膈痞悶，似屬氣滯，然有服耗氣藥過多，中氣不 
運而致者，當補氣而自運。大便燥結如羊屎，似屬血熱，然服通利藥過多，致血液耗竭而愈 
結者，當補血潤血而自行。有因火逆衝上，食不得入，其脈洪大有力而數者，或痰飲阻滯， 
而脈結澀者，當清痰泄熱，其火自降。有因脾胃陽火亦衰，其脈沉細而微者，當以辛香之藥 
溫其氣，仍以益陰養胃為之主，非如《局方》之惟務燥烈也。若夫不守戒忌濃味、房勞之人 
，及年高無血者，皆不能療也。 
陳無擇《三因方》曰∶五膈者，思憂喜怒悲也。五噎者，憂思氣勞食也。思膈則中脘多 
滿，噫則醋心，飲食不消，大便不利。憂膈則胸中氣結，津液不通，飲食不下，羸瘦短氣。 
喜膈則五心煩熱，口苦生瘡，倦甚體痹，胸痛引背，食少入。怒膈則胸膈逆滿，噎塞不通， 
嘔則筋急，惡聞食氣。悲膈則心腹脹滿，咳嗽，氣逆，腹中雷鳴，繞臍痛，不能食。憂噎， 
胸中痞滿，氣逆時嘔，食不下。思噎，心悸喜忘，目視KT KT 。氣噎，心下痞，噫噦不食，胸 
背痛，天陰手足冷，不能自溫。勞噎，氣上膈，胸中塞噎，肢滿背痛。食噎，食急多胸中苦 
痛，不得喘息。 

<目錄>卷之二十一明集·雜證謨\噎膈
<篇名>灸法
屬性：膏肓（百壯，以多為佳）、膻中（七壯）、中脘（七壯）、膈俞（七壯）、心俞（七壯）、天府（ 
七壯）、乳根（七壯）、三里（三七壯）。 

<目錄>卷之二十一明集·雜證謨\噎膈
<篇名>噎膈論列方
屬性：四君子湯（補一） 五君子煎（新熱六） 十全大補湯（補二十） 生薑汁煎（補九四） 五福飲 
（新補六） 八味地黃丸（補一二一） 左歸飲（新補二） 右歸飲（新補三） 加減二陳湯（和二） 
右歸丸（新補四） 大營煎（新補十四） 人參利膈丸（和一六六） 溫胃飲（新熱五） 大健脾 
丸（和八五） 芍藥枳術丸（新和十六） 四物湯（補八） 六安煎（新和二） 搜風順氣丸（和三 
四三） 二陳湯（和一） 豕膏（新因二九） 人參生薑枳術丸（和八二） 玉燭散（攻二四） 滾 
痰丸（攻七七） 大黃甘草湯（攻十三） 

<目錄>卷之二十一明集·雜證謨\噎膈
<篇名>論外備用方
屬性：神香散（新和二十 氣膈） 五膈散（和一五六） 五噎散（和一五九） 五膈寬中散（和一 
五七） 十膈散（和一五八） 利膈丸（和一六五 胸痹） 人參利膈丸（和一六六） 大七香丸（ 
和一三一 寒逆） 草豆蔻丸（和一六七 酒膈） 人參豆蔻湯（和一六一） 嘉禾散（和百六十 
痰氣） 紫蘇子飲（和一六二） 補氣運脾湯（和一六四 中虛氣逆） 枇杷葉散（和一六三 
五噎） 木香寬中飲（和五五 行氣） 胡椒理中湯（熱六 胃虛寒） 理中湯（熱一 中寒） 
透膈湯（攻三十 逐痰滯） 青木香丸（攻八六 氣滯痰逆） 

<目錄>卷之二十一明集·雜證謨\嘈雜
<篇名>論證
屬性：嘈雜一證，或作或止，其為病也，則腹中空空，若無一物，似飢非飢，似辣非辣，似痛 
非痛，而胸膈懊 ，莫可名狀，或得食而暫止，或食已而復嘈，或兼噁心，而漸見胃脘 
作痛。此證有火嘈，有痰嘈，有酸水浸心而嘈。大抵食已即飢，或雖食不飽者，火嘈也，宜 
兼清火。痰多氣滯，似飢非飢，不喜食者，痰嘈也，宜兼化痰。酸水浸心而嘈者，戚戚膨膨 
，食少無味，此以脾氣虛寒，水谷不化也，宜溫胃健脾。又有誤用消伐等藥，以致脾胃虧損 
，血少嘈雜，中虛則煩雜不飢，脾弱則食不運化，此宜專養脾胃。總之，嘈雜一證，多由脾 
氣不和，或受傷脾虛而然，所以治此者，不可不先顧脾氣。然古人於此，悉以痰火論治，予 
恐專用寒涼，則胃氣虛寒不健者，反以日甚，而漸至噁心、噯氣、反胃、噎膈之類，將由此 
而起矣。 

<目錄>卷之二十一明集·雜證謨\嘈雜
<篇名>論治（共二條）
屬性：一、痰火嘈雜等證，如脾虛微火多痰而嘈雜者，宜和中湯，或三聖丸，或術連丸。若中 
焦火盛兼痰而嘈雜者，宜軟石膏丸。若宿食留飲，痰滯不清而嘈雜者，宜曲術丸。若三焦火 
盛，濕痰氣滯而嘈雜者，宜三補丸加半夏、蒼朮、香附之類。 
一、脾胃虛寒嘈雜者，必多吞酸，或兼噁心，此皆脾虛不能運化滯濁而然，勿得認為火 
證，妄用寒涼等藥。若多痰飲，或兼嘔惡而嘈雜者，宜二陳湯，或二術二陳湯。若寒痰停蓄 
胸膈，或為脹滿少食而為嘈雜者，宜和胃二陳煎，或和胃飲。若脾胃虛寒，停飲作酸嘈雜者 
，宜溫胃飲，或六君子湯。若脾腎陰分虛寒，水泛為飲，作酸嘈雜者，宜理陰煎，或金水六 
君煎。 

<目錄>卷之二十一明集·雜證謨\嘈雜
<篇名>嘈雜論列方
屬性：二陳湯（和一） 和胃飲（新和五） 六君子湯（補五） 理陰煎（新熱三） 和中湯（寒五八） 
金水六君煎（新和一） 溫胃飲（新熱五） 三聖丸（寒一七一） 和胃二陳煎（新和三） 曲術 
丸（和百十） 術連丸（寒一七二） 二術二陳湯（和四） 三補丸（寒一六二） 軟石膏丸（寒一七三） 

<目錄>卷之二十二心集·雜證謨\腫脹
<篇名>經義
屬性：《腹中論》帝曰∶有病心腹滿，旦食則不能暮食，此為何病？岐伯曰∶名為鼓脹，治之 
以雞矢醴，一劑知，二劑已。帝曰∶其病有復發者，何也？曰∶此飲食不節，故時有病也。 
雖然其病且已時，故當病氣聚於腹也。 
《經脈篇》曰∶足太陰虛則鼓脹。胃中寒則脹滿。 
《水脹篇》曰∶膚脹者，寒氣客於皮膚之間， 然不堅，腹大，身盡腫，皮 
濃，按其腹， 而不起，腹色不變，此其候也。帝曰∶鼓脹何如？岐伯曰∶腹脹，身皆大， 
大與膚脹等也，色蒼黃，腹筋起，此其候也。 
《脹論》帝曰∶脈之應於寸口，如何而脹？岐伯曰∶其脈大堅以澀者，脹也。帝曰∶ 
何以知臟腑之脹也？曰∶陰為髒，陽為腑。帝曰∶夫氣之令人脹也，在於血脈之中耶，臟腑 
之內乎？曰∶三者皆存焉，然非脹之舍也。夫脹者，皆在於臟腑之外，排臟腑而郭胸脅，脹 
皮膚，故命曰脹。五臟六腑者，各有畔界，其病各有形狀。營氣循脈，衛氣逆為脈脹，衛氣 
並脈循分為膚脹。心脹者，煩心短氣，臥不安。肺脹者，虛滿而喘咳。肝脹者，脅下滿而痛 
引小腹。脾脹者，善噦，四肢煩 ，體重不能勝衣，臥不安。腎脹者，腹滿引背，央央 
然腰髀痛。六腑脹∶胃脹者，腹滿，胃脘痛，鼻聞焦臭，妨於食，大便難。大腸脹者，腸鳴 
而痛濯濯，冬日重感於寒，則飧泄不化。小腸脹者，少腹 脹，引腰而痛。膀胱脹者， 
少腹滿而氣癃。三焦脹者，氣滿於皮膚中，輕輕然而不堅。膽脹者，脅下痛脹，口中苦，善 
太息。岐伯曰∶衛氣之在身也，常然並脈，循分肉，行有逆順，陰陽相隨，乃得天和，五臟 
更始，四時循序，五穀乃化。然後厥氣在下，營衛留止，寒氣逆上，真邪相攻，兩氣相搏， 
乃合為脹也。（此下針治之法具詳本經） 
《陰陽應象大論》曰∶濁氣在上，則生 脹。 
《生氣通天論》曰∶因於氣，為腫，四維相代，陽氣乃竭。 
《五臟生成篇》曰∶腹滿 脹，支膈 脅，下厥上冒，過在足太陰陽明。 
《本神篇》曰∶脾氣實則腹脹。腎氣實則脹。 
《六元正紀大論》曰∶太陰所至為中滿，霍亂吐下。太陰所至為重， 腫。土郁之 
發，民病心腹脹， 腫身重。 
《至真要大論》曰∶諸濕腫滿，皆屬於脾。諸脹腹大，皆屬於熱。（按∶以上諸脹，皆 
言氣之為病也） 
《水熱穴論》帝曰∶少陰何以主腎？腎何以主水？岐伯曰∶腎者，至陰也，至陰者，盛 
水也。肺者，太陰也，少陰者，冬脈也，故其本在腎，其末在肺，皆積水也。帝曰∶腎何以 
能聚水而生病？曰∶腎者，胃之關也，關門不利，故聚水而從其類也。故水病下為 腫、 
大腹，上為喘呼不得臥者，標本俱病。 
《水脹篇》曰∶水始起也，目窠上微腫，如新臥起之狀，其頸脈動，時咳，陰股間寒， 
足脛腫，腹乃大，其水已成矣。以手按其腹，隨手而起，如囊裹水之狀，此其候也。 
《五癃津液別篇》曰∶陰陽氣道不通，四海閉塞，三焦不瀉，津液不化，留於下焦， 
不得滲膀胱，則下焦脹，水溢則為水脹。 
《評熱病論》曰∶諸有水氣者，微腫先見於目下也。水者，陰也，目下亦陰也，腹者， 
至陰之所居，故水在腹者，必使目下腫也。 
《經脈篇》曰∶胃病則大腹水腫。 
《邪氣臟腑病形篇》曰∶胃病者，腹 脹，胃脘當心而痛，上支兩脅，隔咽不通， 
食飲不下。三焦病者，腹氣滿，小腹尤堅，不得小便，窘急，溢則水留即為脹。腎脈微大為 
石水，起臍已下至小腹HT HT 然，上至胃脘，死不治。 
《宣明五氣篇》曰∶下焦溢為水。 
《逆調論》曰∶不得臥，臥則喘者，是水氣之客也。夫水者，循津液而流也。腎者水藏 
，主津液，主臥與喘也。 
《陰陽別論》曰∶陰陽結斜，多陰少陽，曰石水，少腹腫。三陰結，謂之水。 
《湯液醪醴論》帝曰∶其有不從毫毛生而五臟陽已竭也，津液充郭，其魄獨居，孤精於 
內，氣耗於外，形不可與衣相保，此四極急而動中，是氣拒於內而形施於外，治之奈何？岐 
伯曰∶平治於權衡，去宛陳 ，是以微動四極，溫衣，繆刺其處，以復其形，開鬼門， 
潔淨府，精以時復，五陽已布，疏滌五臟，故精自生，形自盛，骨肉相保，巨氣乃平。按以 
上諸脹，皆言水之為病也。 
《太陰陽明論》曰∶食飲不節，起居不時者，陰受之；陰受之，則入五臟，則 滿 
閉塞。 
《異法方宜論》曰∶北方者，其民樂野處而乳食，髒寒生滿病。按以上二條，乃言飲食 
之為脹也。 

<目錄>卷之二十二心集·雜證謨\腫脹
<篇名>論證（共四條）
屬性：腫脹之病，原有內外之分，蓋中滿者謂之脹，而肌膚之脹者亦謂之脹；若以腫言，則單 
言肌表，此其所以當辨也。但脹於內者，本由髒病，而腫於外者，亦無不由乎髒病。第髒氣 
之病，各有不同，雖方書所載，有濕熱、寒暑、血氣、水食之辨，然余察之經旨，驗之病情 
，則惟在氣水二字，足以盡之。故凡治此證者，不在氣分，則在水分，能辨此二者而知其虛 
實，無餘蘊矣。病在氣分，則當以治氣為主，病在水分，則當以治水為主。然水氣本為同類 
，故治水者當兼理氣，蓋氣化水自化也；治氣者亦當兼水，以水行氣亦行也。此中玄妙，難 
以盡言，茲雖條列如左，然運用之法，貴在因機通變也。 
一、病在氣分者，因氣之滯，如氣血之逆，食飲之逆，寒熱風濕之逆，氣虛不能運化之 
逆，但治節有不行者，悉由氣分，皆能作脹。凡氣分之病，其色蒼，其內堅，其脹或連胸脅 
，其痛或及臟腑。或倏而浮腫者，陽性急速也。或自上及下者，陽本乎上也。或通身盡腫者 
，氣無不至也。有隨按而起者，如按氣囊也。然此雖皆氣分，而氣病有不同，故有氣熱而脹 
者，曰∶諸脹腹大，皆屬於熱也。有氣寒而脹者，曰胃中寒則 脹，曰髒寒生滿病也。 
有氣濕而脹者，曰諸濕腫滿，皆屬於脾也。有氣虛而脹者，元氣虛也，曰足太陰虛則鼓脹也 
。有氣實而脹者，邪氣實也，曰腎氣實則脹，曰脾氣實則腹脹，曰胃氣實則脹也。 
凡此雖皆脹病，而治之之要，則全在察其虛實。大都陽證多熱，熱證多實，陰證多寒， 
寒證多虛。先滯於內，而後及於外者多實；先腫於表，而漸及於內，或外雖脹而內不脹者多 
虛。小便紅赤，大便秘結者多實；小便清白，大便稀溏者多虛。脈滑有力者多實，弦浮微細 
者多虛。形色紅黃，氣息粗長者多實；形容憔悴，聲音短促者多虛。年青少壯，氣道壅滯者 
多實；中衰積勞，神疲氣怯者多虛。虛實之治，反如冰炭，若誤用之，必致害矣。 
一、病在水分者，以陰勝於陽，而肌膚皆腫，此與氣證本有不同。凡水之為病，其色明 
潤，其皮光薄，其腫不速，每自下而上，按肉如泥，腫有分界。蓋陰本於下，而浸漬有漸， 
皆水病之證也。觀水脹篇言寒氣之脹，按其腹， 而不起；水腫之病，以手按其腹，隨手而 
起，如囊裹水之狀，此其候也。然以愚見，乃察之證驗，則若與此論相反。蓋凡是水證，必 
按之 而不起，此其水在肉中，如糟如泥，按而散之，猝不能聚，未必如水囊之此；凡隨按隨 
起者，亦惟虛無之氣，其速乃然，故辨當若此也。凡欲辨水氣之異者，在欲辨其陰陽耳，若 
病在氣分，則陽證陰證皆有之，若病在水分，則多為陰證。何也？蓋水之與氣，雖為同類， 
但陽王則氣化，而水即為精，陽衰則氣不化，而精即為水。故凡病水者，本即身中之血氣， 
但其為邪為正，總在化與不化耳。水不能化，因氣之虛，豈非陰中無陽乎？此水腫之病，所 
以多屬陽虛也。然水主於腎，氣主於肺，水漬於下，而氣竭於上，所以下為腫滿，上為喘急 
，標本俱病，危斯亟矣，此當速救本源，庶保萬一，倘以虛喘作實邪，而猶然泄肺，無不敗 
矣。 
一、少年縱酒無節，多成水鼓。蓋酒為水谷之液，血亦水谷之液，酒入中焦，必求同類 
，故直走血分。經曰∶飲酒者，衛氣先行皮膚，先充絡脈，此之謂也。然血者神氣也，血屬 
陰而性和，酒者淫氣也，酒屬陽而性悍，凡酒入血分，血欲靜而酒動之，血欲藏而酒逐之， 
故飲酒者身面皆赤，此入血之徵，亦散血之徵也。擾亂一番，而血氣能無耗損者，未之有也 
。第年當少壯，則旋耗旋生，固無所覺，及乎血氣漸衰，則所生不償所耗，而且積傷並至， 
病斯見矣。故或致血不養筋，則為中風；或致傷脾，則為痰飲、瀉痢；或濕熱上浮，則為喘 
、汗、鼻淵；或流於筋骨，則為 、疼痛；或致動血傷精，則為勞損、吐衄；或致傷肌腐 
肉，則為爛瘡、痔漏；其有積漸日久而成水鼓者，則尤多也。蓋酒性本濕，壯者氣行則已， 
酒即血也；怯者着而成病，酒即水也，不惟酒為水，而血氣既衰，亦皆隨酒而悉為水矣。所 
以凡治水鼓者，必當以血氣為主，而養陰利濕，是誠善矣。 
然奈無知少年，初不知畏，而惟酒是耽，此其浸漬已非一日，致令血氣天真敗極至此， 
又豈能以旦夕挽回者哉？故於諸鼓之中，則尤以酒鼓為最危難治之證。嘗有一杜康之徒，不 
信余說，雲∶公為此言，其亦過矣，茲見有某人者，以酒為生，自朝繼暮，今年已若干，未 
聞其病，豈酒果傷人者耶？是不知若人者，惟千百中之一二，而天稟之特出者也。不然，何 
善飲者如此其多，而壽於飲者僅見其人，則其他之困於此者，從可知矣，使不有斯人之稟， 
而有斯人之嗜，吾恐其不免於斯矣。 

<目錄>卷之二十二心集·雜證謨\腫脹
<篇名>腫脹危候
屬性：大凡水腫先起於腹，而後散四肢者可治；先起於四肢，而後歸於腹者難治。掌腫無紋者 
死。大便滑泄，水腫不消者死。唇黑，唇腫，齒焦者死。臍腫突出者死。缺盆平者死。陰囊 
及莖俱腫者死。脈絕，口張，足腫者死。足 腫，膝如斗者死。肚上青筋見，瀉後腹腫 
者死。男從身下腫上，女從身上腫下，皆難治。 

<目錄>卷之二十二心集·雜證謨\腫脹
<篇名>氣分諸脹論治（凡八條）
屬性：凡脹滿由於氣分者，宜察氣之虛實。若脹滿在中而不在外者，其病多實，經曰∶中滿者 
，瀉之於內，此之謂也。若果因酒食濃味，氣滯脈滑，而大滿大實者，宜廓清飲主之；兼脹 
兼痛，諸藥不效者，宜神香散主之。若臟腑脹實而堅痛者，宜承氣湯或百順丸下之，然必年 
壯力強，素無損傷虛弱等證，而暴見脹滿者，方可峻攻，否則，只宜緩治。如果氣實於中， 
而表里俱脹者，宜用蒜瓣以滾湯煮微熟留性，少蘸鹽醋，常以佐食，大能破氣消滯，亦佳法 
也。若氣脹而兼小水不利者，宜用四苓散，以半熟蒜搗膏丸服，極妙。 
一、飲食停滯，而致胃口中焦脹滿者，宜大小和中飲酌用之。兼痛者，宜排氣飲主之。 
一、怒氣逆於中焦，或脹或痛者，宜排氣飲、解肝煎之類主之。兼喘脹者，宜四磨飲， 
或神香散。 
一、大人小兒，素無脾虛泄瀉等證，而忽爾通身浮腫，或小水不利者，多以飲食失節， 
或濕熱所致，宜廓清飲加減主之，或四苓散、胃苓湯之類皆可用；或濕勝者，宜平胃散之類 
主之。 
一、脾胃虛寒，中氣不健，而三焦脹滿者，是為氣虛中滿。其為證也，必多吞酸噯腐， 
惡食惡寒，或常為溏泄，而別無火證火脈者，必屬髒寒，此所謂髒寒生滿病也，惟宜溫補。 
寒在中焦者，宜溫胃飲、理中湯。寒在下焦者，宜理陰煎、八味地黃湯之類主之。 
一、單腹脹者，名為鼓脹，以外雖堅滿，而中空無物，其象如鼓，故名鼓脹。又或以血 
氣結聚，不可解散，其毒如蠱，亦名蠱脹。且肢體無恙，脹惟在腹，故又名為單腹脹，此實 
脾胃病也。夫脾胃為中土之髒，為倉廩之官，其髒受水谷，則有坤順之德，其化生血氣，則 
有干健之功，使果脾胃強健，則隨食隨化，何脹之有？此惟不善調攝，而凡七情勞倦，飲食 
房闈，一有過傷，皆能戕賊髒氣，以致脾土受虧，轉輸失職，正氣不行，清濁相混，乃成此 
證。凡治此者，若察其病由中焦，則當以脾胃為主，宜參、 、白朮、乾薑、甘草之屬主之 
。若察其病由下焦，則當以命門母氣為主，宜人參、熟地、當歸、山藥、附子、肉桂之屬主 
之。如果氣有痞塞，難於純補，則宜少佐辛香，如陳皮、濃朴、砂仁、香附、丁香、白芥子 
之屬。如或水道不利，濕氣不行，則當助脾行濕，而佐以淡滲，如豬苓、澤瀉、茯苓之屬。 
若諸藥未效，仍當灸治，如後法。以上諸法，大略如此，然病成單鼓，終非吉兆，必其傷敗 
有漸，然後至此，使非盡掃塵務，加意調理，則未有或免者矣。 
一、治脹當辨虛實。若察其果由飲食所停者，當專去食積；因氣而致者，當專理其氣； 
因血逆不通而致者，當專清其血；其於熱者寒之，結者散之，清濁混者分利之，或升降其氣 
，或消導其邪，是皆治實之法也。第凡病腫脹者，最多虛證，若在中年之後，及素多勞傷， 
或大便溏滑，或脈息弦虛，或聲色憔悴，或因病後，或因攻擊太過，而反致脹滿等證，則皆 
虛損之易見者也。諸如此類，使非培補元氣，速救根本，則輕者必重，重者必危矣。若虛在 
脾肺者，宜四君子湯、歸脾湯之類主之。若脾虛兼寒者，宜理中湯、溫胃飲、五君子煎。若 
脾虛兼痰者，宜六君子煎。若腎虛兼痰者，宜金水六君煎。若虛在肝腎者，宜六味地黃湯。 
若腎虛兼寒者，宜理陰煎，或八味地黃丸，甚者加減《金匱》腎氣湯主之。若以虛證而妄行 
消伐，則百不活一矣。其有果以少壯停滯，或肝強氣逆，或時氣亢害為邪者，方可直攻其病 
，但辨之宜詳，不可忽也。 
一、凡外感毒風，邪留膚腠，則亦能忽然浮腫，如東垣所謂八益之邪，自外而入者是也 
。然其來必速，其證則必有脈緊及頭疼骨痛等證，方是外感之候，先宜解散其邪，如正柴胡 
飲、小柴胡湯、敗毒散、參蘇飲、葛根蔥白湯之類，隨宜用之。若風因火熾，而表里俱熱者 
，宜芍藥清肝散，或龍膽瀉肝湯之類主之。若邪傳入里，太陽陽明並病，而胃實熱甚，必日 
晡潮熱，大渴引飲者，白虎湯主之。若大實大滿，而熱結不退者，大承氣湯，或百順丸下之 
。若少陽陽明並病，寒熱往來，滿而實者，宜大柴胡湯下之。《五常政大論》曰∶下之則脹 
已，此之類也。 

<目錄>卷之二十二心集·雜證謨\腫脹
<篇名>水腫論治（凡七條）
屬性：凡水腫等證，乃脾肺腎三髒相干之病。蓋水為至陰，故其本在腎；水化於氣，故其標在 
肺；水惟畏土，故其制在脾。今肺虛則氣不化精而化水，脾虛則土不制水而反克，腎虛則水 
無所主而妄行，水不歸經則逆而上泛，故傳入於脾而肌肉浮腫，傳入於肺則氣息喘急。雖分 
而言之，而三髒各有所主，然合而言之，則總由陰勝之害，而病本皆歸於腎。《內經》曰∶腎 
為胃關，關門不利，故聚水而從其類也。然關門何以不利也？經曰∶膀胱者，州都之官，津 
液藏焉，氣化則能出矣。夫所謂氣化者，即腎中之氣也，即陰中之火也；陰中無陽，則氣不 
能化，所以水道不通，溢而為腫。故凡治腫者必先治水，治水者必先治氣，若氣不能化，則 
水必不利，惟下焦之真氣得行，始能傳化，惟下焦之真水得位，始能釐清。求古治法，惟薛 
立齋先生加減《金匱》腎氣湯，誠對證之方也，余屢用之，無不見效，此雖壯水之劑，而實 
即脾肺腎三髒之正治也。何也？蓋腎為先天生氣之源，若先天元氣虧於下，則後天胃氣失其 
本，而由脾及肺，治節所以不行，是以水積於下，則氣壅於上，而喘脹由生，但宜峻補命門 
，使氣復元，則三髒必皆安矣。今論其方∶如所用桂附，以化陰中之陽也，熟地、山藥、牛 
膝，以養陰中之水也，茯苓、澤瀉、車前子，以利陰中之滯也；此能使氣化於精，即所以治 
肺也，補火生土，即所以治脾也，壯水通竅，即所以治腎也。此方補而不滯，利而不伐，凡 
病水腫於中年之後，及氣體本弱者，但能隨證加減用之，其應如響，誠諸方之第一，更無出 
其上者。 
一、證有全由脾肺不足而為腫脹者，治宜以四君、歸脾之屬為主，固是正治之法，然亦 
須兼補命門。蓋脾土非命門之火不能生，肺氣非命門之水不能化。人知土能制水，而不知陽 
實制陰，人知氣化為精，而不知精化為氣也，虛則補母，正此之謂。 
一、凡素稟陽盛，三焦多火，而病為水腫者，其證必煩渴喜冷，或面赤便結，或熱而喘 
嗽，或頭面皆腫，或脈見滑實，此濕熱相因，陰虛之證也；凡辛香燥熱等劑，必所不堪，宜 
用六味地黃湯加牛膝、車前、麥冬之類，大劑與之。其有熱甚者，宜加減一陰煎加茯苓、澤 
瀉、車前、牛膝之類主之。其有虛中挾實，胸膈不清，宜加陳皮、白芥子之類佐之。其有生 
平不宜熟地者，則單用生地亦可。但此等壯水等劑，必十餘服後，方可望效，若先因克伐致 
虛者，其效尤遲，慎毋欲速，自求伊芳戚也。 
一、凡年少縱酒，致為濕熱所乘，元氣尚強，脈實有力，而不便於溫補者，此當逐去濕 
熱，亦能速效。宜禹功散、導水丸、浚川散、三花神佑丸之類，皆可擇用，瀉後宜薄滋味， 
戒飲酒，久之方可復元。 
古法治腫，大都不用補劑，而多用去水等藥，微則分利，甚則推逐，如五苓散、五淋散 
、五皮散、導水茯苓湯之類，皆所以利水也；如舟車神佑丸、浚川散、禹功散、十棗湯之類 
，皆所以逐水也；再如巴豆、朴硝、針砂、滑石、三棱、蓬術、麝香、琥珀、土狗、地龍、 
田螺、水蛭、鯉魚、鯽魚、蘿匐子、蘇子、商陸、葶藶、杏仁、防已。秦艽、木瓜、瞿麥、 
通草、濃朴、赤小豆、豬苓、海金砂、五加皮、大腹皮、羌活、獨活之類，無非逐水利水之 
劑，但察其果系實邪，則此等治法，誠不可廢，但必須審證的確，用當詳慎也。凡今方士所 
用，則悉皆此類，故能晚服而早通，朝用而暮瀉，去水斗許，腫脹頓消，效誠速也；但彼不 
顧人之虛實，不慮人之死生，惟以見效索謝而去，不知隨消隨脹，不數日而復，脹必愈甚， 
苟以年衰積損之證，而復遭此劫，則百無一生矣。 
一、水腫證，以精血皆化為水，多屬虛敗，治宜溫脾補腎，此正法也。然有一等不能受 
補者，則不得不從半補，有並半補亦不能受者，則不得不全用分消，然以消治腫，惟少年之 
暫病則可，若氣血既衰，而復不能受補，則大危之候也。故凡遇此輩，必須千方百計，務救 
根本，庶可保全。嘗見有專用消伐而退腫定喘者，於腫消之後，必 羸骨立，略似人形，多 
則半年，少則旬日，終無免者。故余之治此，凡屬中年積損者，必以溫補而愈，皆終身絕無 
後患。蓋氣虛者不可復行氣，腎虛者不可複利水；且溫補即所以化氣，氣化而全愈者，愈出 
自然，消伐所以逐邪，逐邪而暫愈者，愈由勉強，此其一為真愈，一為假愈，亦豈有假愈而 
果愈者哉。 
一、無論氣鼓、水鼓，凡氣實可下者，宜用赤金豆，或百順丸，以漸利之。 

<目錄>卷之二十二心集·雜證謨\腫脹
<篇名>新按（二條）
屬性：腫脹之治，凡脾腎虛證，如前論所列薛氏腎氣湯者，誠然善矣，然用之之法，猶當因此 
廓充，不宜執也。向余嘗治一陶姓之友，年逾四旬，因患傷寒，為醫誤治，危在呼吸，乃以 
大劑參、附、熟地之類，幸得挽回。愈後喜飲，未及兩月，忽病足股盡腫，脹及於腹，按之 
如鼓，堅而且硬，因其前次之病，中氣本傷，近日之病，又因酒濕，度非加減腎氣湯不 
可治，遂連進數服，雖無所礙，然終不見效，人皆料其必不可治。余熟計其前後，病因本屬 
脾腎大虛，而今兼以滲利，未免減去補力，亦與實漏卮者何異，元氣不能復，病必不能退。 
遂悉去利水等藥，而專用參附理陰煎，仍加白朮，大劑與之，三劑而足脛漸消，二十餘劑而 
腹脹盡退，愈後人皆嘆服，曰∶此證本無生理，以此之脹，而以此之治，何其見之神也。自 
後凡治全虛者，悉用此法，無一不效，可見妙法之中，更有妙焉，顧在用者之何如耳。塞因 
塞用，斯其最也，學人當切識此意。 
一、因食滯氣痛脹∶余嘗治一姻家子，年力正壯，素日飲酒，亦多失飢傷飽。一日偶因 
飯後脅肋大痛，自服行氣化滯等藥，復用吐法，盡出飲食，吐後逆氣上升，脅痛雖止，而上 
壅胸膈，脹痛更甚，且加嘔吐。余用行滯破氣等藥，嘔痛漸止，而左乳胸肋之下，結聚一塊 
，脹實拒按，臍腹隔閉，不能下達，每於戌、亥、子、丑之時，則脹不可當。因其嘔吐既止 
，已可用下，凡大黃、芒硝、棱、莪、巴豆等藥，及蘿蔔子、朴硝、大蒜、橘葉搗罨等 
法，無所不盡，毫不能效，而愈攻愈脹，因疑為脾氣受傷，用補尤覺不便，湯水不入者凡二 
十餘日，無計可施，窘劇待斃，只得用手揉按其處。彼雲肋下一點，按着則痛連胸腹，及細 
為揣摸，則正在章門穴也。章門為脾之募，為髒之會，且乳下肋間，正屬虛里大絡，乃胃氣 
所出之道路，而氣實通於章門，余因悟其日輕夜重，本非有形之積，而按此連彼，則病在氣 
分無疑也。但用湯藥，以治氣病，本非不善，然經火則氣散，而力有不及矣。乃制神香散， 
使日服三四次，兼用艾火灸章門十四壯，以逐散其結滯之胃氣，不三日脹果漸平，食乃漸進 
，始得保全，此其證治俱奇，誠所難測。本年春間，一鄰人陡患痛脹隔食，全與此同，群醫 
極盡攻擊，竟以致斃，是真不得其法耳，故錄此以為後人之式。 

<目錄>卷之二十二心集·雜證謨\腫脹
<篇名>述古（共五條）
屬性：仲景曰∶腹滿不減，減不足言，當下之。腹滿時減復如故，此為寒，當與溫藥。 
華元化曰∶人中百病，難療者莫出於水也。水者腎之制也，腎者人之本也。腎氣壯，則 
水還於腎，腎氣虛，則水散於皮。又三焦壅塞，營衛閉格，血氣不從，虛實交變，水隨氣流 
，故為水病。 
丹溪曰∶水腫脈多沉，病陽水兼陽證，脈必沉數；病陰水兼陰證，脈必沉遲。若遍身腫 
，煩渴，小便赤澀，大便閉結，此屬陽水。先以五皮散，或四磨飲，添磨生枳殼，重則疏鑿 
飲。若遍身腫，不煩渴，大便溏，小便少不澀赤，此屬陰水。宜實脾散，或流氣飲主之。 
徐東皋曰∶經雲∶髒寒生滿病。《脈經》雲∶胃中寒則脹滿。脾為陰中之至陰，故經曰 
∶太陰所至為蓄滿。大抵脾濕有餘，無陽不能施化，如土之久於雨水，則為泥矣，豈能生化 
萬物，必待和風暖日，濕去陽生，自然生長也。故凡若此者，宜以辛熱藥治之。又曰∶經雲 
下之則脹已。此以濕熱飲食有餘，脾胃充實者言也。如仲景治傷寒邪入於里，而成腹滿堅實 
，大便秘而不利者，宜以三承氣湯下之可也。若因脾虛內寒不足，而氣不能運化精微，以成 
腹滿者，故宜以甘溫補脾為主，少佐辛熱，以行壅滯之氣，庶使脾土旺健，脹滿營運，斯可 
愈矣，即經所謂塞因塞用，從治之法耳。醫者不察乎此，惟執下之脹已，急於獲效，病者苦 
於脹滿，喜行利藥，以求通快，不知暫快一時，則真氣愈傷，腹脹愈甚，去死不遠矣。俗謂 
氣無補法者，以其痞塞似難於補，不思正氣虛而不能營運為病，經曰∶壯者氣行則愈是也。 
又曰∶水腫本因脾虛不能制水，水漬妄行，當以參、術補脾，使脾氣得實，則自健運而水自 
行。大抵只宜補中行濕利小便，切不可下，但用二陳加人參、蒼白朮為主，或佐以黃芩、麥 
冬、炒梔子以制肝木。若腹脹，少佐濃朴；氣不運，加木香、木通；氣若陷下，加升麻、柴 
胡提之，必須補中行濕，加升提之藥，能使大便潤，小便長。又曰∶諸家治水腫，只知導濕 
利小便，執此一途，用諸去水之藥，往往多死，又用導水丸、舟車丸、神佑丸之類大下之， 
此速死之兆。蓋脾氣虛極而腫，愈下愈虛，雖劫目前之快，而陰損正氣，禍不旋踵。大法只 
宜補中宮為主，看所挾加減，不爾則死，當以嚴氏實脾散加減。要知從治、塞因塞用之理， 
然後可以語水腫之治耳。 
孫一奎曰∶予在吳下時，有吳生諱震者，博邪士也。一日偶談及鼓脹，乃詰予曰∶鼓有 
蟲，否乎？予卒不敢應，俯思久之，對曰∶或有之。《本事方》雲∶臍腹四肢悉腫者為水， 
只腹脹而四肢不腫者為蠱，注曰∶蠱即鼓脹也。由是參之，古人曾以蠱鼓同名矣，且蠱以三 
蟲為首，豈無旨哉。愚謂鼓脹，即今雲氣虛中滿是也，以其外堅中空，有似於鼓，故以名之 
；彼蠱證者，中實有物，積聚既久，理或有之。吳生曰∶子誠敏也。予堂嫂病鼓三載，腹大 
如箕，時或脹痛，四肢瘦削，三吳名劑，歷嘗不瘳。吳俗死者多用火葬，燒至腹，忽響聲如 
炮，人皆駭然，乃見蟲從腹中爆出，高二三丈許，燒所之天為昏，俄而墜地，細視之，皆蛔 
也，不下千萬數，大者長尺余，蟲腹中復生小蟲，多者十五六條，或十數條，或五六條。蟲 
在人腹中蕃息如此，曷不令人脹而死哉！惜乎諸書未有言及者。予聞之，恍然如夢始覺，然 
猶未親見其異也。歲萬曆癸巳，至淮陰，有王鄉官者，其子年十六，新娶後腹脹大，按之有 
塊，形如稍瓜，四肢瘦削，發熱晝夜不退，已年半矣，醫惟以退熱消脹之劑投之，其脹愈甚 
，其熱愈熾，喉中兩耳俱瘡。余診視之，脈滑數，望其唇則紅，其腹則疼，又多嗜肥甘。余 
思諸凡腹痛者，唇色必淡，不嗜飲食，今其若此，得非蟲乎？遂投以阿魏積塊丸，服之果下 
蟲數十，大者二，一紅一黑，長尺余，蟲身紅線自首貫尾，蟲腹中復有蟲，大者數條，小者 
亦三四條；蟲下則熱漸減，脹漸消，三下而愈，亦信前聞之不虛也。 

<目錄>卷之二十二心集·雜證謨\腫脹
<篇名>針灸法
屬性：脾俞（治脹，隨年壯灸之）、肝俞（治脹，灸百壯）、三焦俞（治心腹脹滿，飲食減少，小 
便不利，羸瘦少氣）、分水（治腹脹繞臍結痛，不能食。若是水病，尤宜灸之）、神闕（主水腫 
膨脹，腸鳴如水之聲，極效）、石門（主水腫水行皮中，小便黃）、足三里（主水腫腹脹）、水 
溝（主一切水腫）。 
按∶水腫證惟得針水溝，若針余穴，水盡即死，此《明堂》《銅人》所戒也。庸醫多為 
人針分水，誤人多矣。若其他穴，或有因針得瘥者，特幸焉耳。大抵水腫禁針，不可為法。 

<目錄>卷之二十二心集·雜證謨\腫脹
<篇名>腫脹論列方
屬性：廓清飲（新和十三） 四苓散（和一八七） 四君子湯（補一） 神香散（新和二十） 平胃散 
（和十七） 五苓散（和一八二） 五君子煎（新熱六） 胃苓湯（和百九十） 二陳湯（和一） 六 
君子湯（補五） 五淋散（寒百十七） 五皮散（和六八） 正柴胡飲（新散六） 參蘇飲（散三四） 
排氣飲（新和六） 小柴胡湯（散十九） 理中湯（熱一） 理陰煎（新熱三） 大和中飲（新和 
七） 歸脾湯（補三二） 溫胃飲（新熱五） 小和中飲（新和八） 解肝煎（新和十一） 實脾散（ 
熱百四） 嚴氏實脾散（熱百五） 六味湯（補百二十） 八味湯（補一二一） 金匱腎氣湯（補一 
二四） 四磨飲（和五二） 流氣飲（和四六） 金水六君煎（新和一） 敗毒散（散三六） 疏鑿 
飲（和五三） 加減一陰煎（新補九） 白虎湯（寒二） 十棗湯（攻二八） 葛根蔥白湯（散三二） 
禹功散（攻四一） 浚川散（攻四二） 導水茯苓湯（和六二） 神佑丸（攻四八） 導水丸（攻 
七一） 芍藥清肝散（寒六一） 舟車丸（攻七十） 赤金豆（新攻二） 龍膽瀉肝湯（寒六三） 
大柴胡湯（攻七） 百順丸（新攻六） 大承氣湯（攻一） 

<目錄>卷之二十二心集·雜證謨\腫脹
<篇名>論外備用方
屬性：三和湯（和六十 脾濕腫） 健脾散（和六三 和中快氣） 參術健脾湯（和六四 補脾行 
滯） 當歸散（和六五 水氣腫） 四磨飲（和五二 行氣） 麻黃附子甘草湯（散五 風濕） 
百合湯（熱一三四 腫喘） 越婢湯（散八九 風水悉腫） 麻黃甘草湯（散六 水腫取汗） 調 
胃白朮散（和三三 和胃） 蘇子降氣湯（和四一 順氣） 人參養胃湯（和二三四 和胃） 調 
氣平胃散（和十八） 七氣湯（和五一 積脹） 半夏丁香丸（和百十三 氣滯） 濃朴湯（和五 
四氣滯） 曲 枳術丸（和八一 食腫） 香砂枳術丸（和八十 氣脹） 木香寬中散（和 
五五 行氣） 沉香琥珀丸（和六九 利便） 消導寬中湯（和五八 食氣滯） 人參木香散（和 
五七 利水） 養胃進食丸（和八九 健脾） 化滯調中湯（和五九 食滯） 導水茯苓湯（和六 
二利水） 導滯通經湯（和六一 脾濕） 木香分氣飲（和五六 氣濕） 當歸活血散（和六六 
瘀血） 檳榔煎（和二三六 瘴氣） 大正氣散（和二四 寬濕中滿） 溫胃湯（熱十二 胃寒 
中滿） 養胃湯（熱六九 虛寒滯） 濃朴丸（熱百六十 寒滯中滿） 腹脹方（熱百六） 紅丸 
子（熱百九十 消食脹） 胡椒理中湯（熱六 虛寒） 強中湯（熱九二 生冷傷脾） 復元丹（ 
熱百二 寒滯） 沉香桂附丸（熱百十一 中寒） 感應丸（攻五四 積聚脹痛） 透膈湯（攻三 
十逐滯消脹） 濃朴溫中湯（熱九十 寒滯） 枳實導滯丸（攻五七 清火攻滯） 

<目錄>卷之二十三心集·雜證謨\積聚
<篇名>經義
屬性：《百病始生篇》∶岐伯曰∶風雨寒熱，不得虛邪，不能獨傷人。卒然遇疾風豪雨而不病 
者，蓋無虛，故邪不能獨傷人，此必因虛邪之風，與其身形，兩虛相得，乃客其形。是故虛 
邪之中人也，留而不去，傳舍於腸胃之外，募原之間，留着於脈，稽留而不去，息而成積。 
或着孫脈，或着絡脈、或着經脈，或着輸脈，或着於伏沖之脈，或着於膂筋，或着於腸胃之 
募原，上達於緩筋，邪氣淫 ，不可勝論。其着孫絡之脈而成積者，其積往來上下，臂 
手孫絡之居也，浮而緩，不能句積而止之，故往來移行腸胃之間，水湊滲注灌，濯濯有 
音，有寒則 脹滿雷引，故時切痛。其着於陽明之經，則挾臍而居，飽食則益大，飢則 
益小。其着於緩筋也，似陽明之積，飽食則痛，飢則安。其着於腸胃之募原也，痛而外連於 
緩筋，飽食則安，飢則痛。其着於伏沖之脈者，揣之應手而動，發手則熱氣下於兩股，如湯 
沃之狀。其着於膂筋在腸後者，飢則積見，飽則積不見，按之不得。其着於輸之脈者，閉塞 
不通，津液不下，孔竅干壅。帝曰∶積之始生，至其已成奈何？岐伯曰∶積之始生，得寒乃 
生，厥乃成積也。帝曰∶其成積奈何？岐伯曰∶厥氣生足 ， 生脛寒，脛寒則血 
脈凝澀，血脈凝澀則寒氣上入於腸胃，入於腸胃則 脹， 脹則腸外之汁沫迫聚不 
得散，日以成積。卒然多食飲則腸滿，起居不節，用力過度，則絡脈傷，陽絡傷則血外溢， 
血外溢則衄血，陰絡傷則血內溢，血內溢則後血。腸胃之絡傷，則血溢於腸外，腸外有寒汁 
沫與血相搏，則併合凝聚不得散而積成矣。卒然外中於寒，若內傷於憂怒，則氣上逆，氣上 
逆則六輸不通，溫氣不行，凝血蘊里而不散，津液澀滲，着而不去，而積皆成矣。 
《奇病論》帝曰∶病脅下滿氣逆，二三歲不已，是為何病？岐伯曰∶病名息積，此不 
妨於食，不可灸刺，積為導引服藥，藥不能獨治也。 
《邪氣臟腑形篇》曰∶心脈微緩為伏梁，在心下。肝脈微急為肥氣，在脅下若覆杯。 
腎脈微急為奔豚。 
《五臟生成論》曰∶赤脈之至也，喘而堅，診曰有積氣在中，時害於食，名曰心痹，得 
之外疾，思慮而心虛，故邪從之。白脈之至也，喘而浮，上虛下實，驚，有積氣在胸中，喘 
而虛，名曰肺痹，寒熱，得之醉而使內也。青脈之至也，長而左右彈。有積氣在心下支 
，名曰肝痹，得之寒濕，與疝同法。黃脈之至也，大而虛，有積氣在腹中，有厥氣，名曰 
厥疝，女子同法，得之疾使四肢，汗出當風。黑脈之至也，上堅而大，有積氣在小腹與陰， 
名曰腎痹，得之沐浴清水而臥。 
《平人氣象論》曰∶寸口脈沉而橫，曰脅下有積，腹中有橫積痛。胃之大絡，名曰虛里 
，貫膈絡肺，出於左乳下，其動應衣，脈宗氣也。結而橫，有積矣。 
《大奇論》曰∶腎脈小急，肝脈小急，心脈小急，不鼓皆為瘕。三陽急為瘕。 
《刺熱篇》曰∶頰下迎顴為大瘕。 
《氣厥論》曰∶小腸移熱於大腸，為慮瘕。 
《骨空論》曰∶任脈為病，女子帶下瘕聚。 
《衛氣篇》曰∶新積，痛可移者，易已也；積不痛，難已也。 
《腹中論》帝曰∶病有少腹盛，上下左右皆有根，此為何病？可治不？岐伯曰∶病名伏 
梁，裹大膿血，居腸胃之外，不可治，治之每切按之致死。帝曰∶何以然？岐伯曰∶此下則 
因陰，必下膿血，上則迫胃脘，生膈，俠胃脘內癰，此久病也，難治。居齊上為逆，居齊下 
為從，勿動亟奪。帝曰∶人有身體髀股 皆腫，環齊而痛，是為何病？岐伯曰∶病名伏 
梁，此風根也。其氣溢於大腸而着於肓，肓之原在齊下，故環齊而痛也，不可動之，動之為 
水溺澀之病。 
《六元正紀大論》帝曰∶婦人重身，毒之何如？岐伯曰∶有故無殞，亦無殞也。大積 
大聚，其可犯也，衰其大半而止，過者死。 

<目錄>卷之二十三心集·雜證謨\積聚
<篇名>論證（共四條）
屬性：積聚之病，凡飲食、血氣、風寒之屬，皆能致之，但曰積曰聚，當詳辨也。蓋積者，積 
壘之謂，由漸而成者也；聚者，聚散之謂，作止不常者也。由此言之，是堅硬不移者， 
本有形也，故有形者曰積；或聚或散者，本無形也，故無形者曰聚。諸有形者，或以飲食之 
滯，或以膿血之留，凡汁沫凝聚，旋成 塊者，皆聚之類，其病多在血分，血有形而靜也。 
諸無形者，或脹或不脹，或痛或不痛，凡隨觸隨發，時來時往者，皆聚之類， 
其病多在氣分，氣無形而動 
也。故《難經》以積為陰氣，聚為陽氣，其義即此。凡無形之聚其散易，有形之積其破難， 
臨此證者，但當辨其有形無形，在氣在血，而治積治聚，自可得其梗概矣。 
一、飲食之積，凡暫積者，不過以飲食偶傷，必在腸胃之內，故可行可逐，治無難也。 
惟飲食無節，以漸留滯者，多成痞積於左脅膈膜之外。蓋以胃之大絡，名曰虛里，出於左乳 
下，其動應衣，此陽明宗氣所出之道也。若饑飽無倫，飲食疊進，以致陽明胃氣一有所逆， 
則陰寒之氣得以乘之，而脾不及化，故余滯未消，乃並腸外汁沫搏聚不散，漸成 積矣 
。然其初起甚微，人多不覺，及其既久，則根深蒂固，而藥餌難及。今西北小兒多有此疾， 
而尤於食麵之鄉為最，正以面性多滯，而留疾於皮里膜外，所以不易治也。即如婦人血 
氣痞，或上或下者，亦多在腸胃之外，募原之間，故當以漸消磨，求法治之，慎毋孟浪欲 
速，妄行攻擊，徒致胃氣受傷，而積仍未及，反以速其危也。 
一、風寒外感之邪，亦能成積。如經曰∶虛邪之中人也，留而不去，傳舍於腸胃之外， 
募原之間，留着於脈，息而成積。又曰∶病名伏梁，此風根也。由此觀之，凡今人以瘧後成 
痞者，是即風寒之屬，類可推矣。但瘧由風寒，固易知也，而諸積於風，若不相涉。不知飲 
食之滯，非寒未必成積，而風寒之邪，非食未必成形，故必以食遇寒，以寒遇食，或表邪未 
清，過於飲食，邪食相搏，而積斯成矣。經曰∶虛邪之風，與其身形，兩虛相得，乃客其形 
。信乎致積之由，多由於此，即血 氣痞之由，亦無出於此。然積以寒留，留久則寒多 
為熱，風以致積，積成則證已非風，故治此者，亦但當治其所留，不可發散，以再傷其真氣 
也。惟慎疾者，能知所由而慮之於始，則可為保脾之良策。 
一、 痞之積，凡或上或下，或左或右，本無定所，大都血積多在下，而氣積、食 
積，則上自胃脘，下自小腹，凡有留滯，無處不可停蓄。余嘗治一食 結痛者，乃在小 
腹下右角尖處，自後屢見此證，方知食道之行，必由小腹下右以入廣腸，此實人所不知也， 
別有食停治按在心腹痛門可考。故凡治積聚者，必當詳審所因，庶得其確。嘗見丹溪之論曰 
∶痞塊在中為痰飲，在右為食積，在左為血塊，其不能作塊，或聚或散者，氣也；塊乃有形 
之物，痰與食積死血而成也。愚謂可聚可散者，此氣聚無疑也；若以左為血積，右為食積， 
中為痰飲，則鑿矣。即如小兒多有患痞者，必在左肋之下，此無非縱食所致，豈因其在左即 
為血積，而可攻其血乎？若為左血右食，則右豈無血，而左豈無食乎？不可以為法也。此仍有 
論在諸風門論丹溪條下，當並閱之。 

<目錄>卷之二十三心集·雜證謨\積聚
<篇名>論治（共十一條）
屬性：經曰∶堅者削之，留者攻之，結者散之，客者除之，上之下之，摩之浴之，薄之劫之， 
開之發之，適事為故。 
凡積聚之治，如經之雲者，亦既盡矣。然欲總其要，不過四法，曰攻，曰消，曰散，曰 
補，四者而已，詳列如下。 
一、凡積堅氣實者，非攻不能去，如《秘方》化滯丸、化鐵丹、遇仙丹、感應丸、大硝 
石丸、三花神佑丸、赤金豆、百順丸之類，皆攻劑之峻者也。又如三棱丸、勝紅丸、阿魏丸 
、助氣丸、紅丸子、溫白丸之屬，皆攻劑之次者也。 
一、凡不堪攻擊，止宜消導漸磨者，如和中丸、草豆蔻丸、保和丸、大小和中飲之類是 
也。若積聚下之不退，而元氣未虧者，但當以行氣開滯等劑，融化而潛消之。 
一、無形氣聚，宜散而愈者，如排氣飲、神香散、《指迷》七氣湯、十香丸、四磨飲之 
屬是也。 
一、凡積痞勢緩而攻補俱有未便者，當專以調理脾胃為主，如潔古之枳術丸乃其宜也。 
余復因其方而推展之，近制芍藥枳術丸，兼肝脾以消膨脹，除積聚，止腹痛，進飲食，用收 
緩功，其效殊勝於彼。再如大健脾丸、木香人參生薑枳術丸，皆調補脾胃之妙劑，所當擇用 
者也。 
一、凡脾腎不足，及虛弱失調之人，多有積聚之病。蓋脾虛則中焦不運，腎虛則下焦不 
化，正氣不行，則邪滯得以居之。若此輩者，無論其有形無形，但當察其緩急，皆以正氣為 
主。凡虛在脾胃者，宜五味異功散，或養中煎、溫胃飲、歸脾湯之類主之。虛在肝腎者，宜 
理陰煎、腎氣丸、暖肝煎之類酌而用之。此所謂養正積自除也。其或虛中有滯者，則不妨少 
加佐使。 
一、治積之要，在知攻補之宜，而攻補之宜，當於孰緩孰急中辨之。凡積聚未久而元氣 
未損者，治不宜緩，蓋緩之則養成其勢，反以難制，此其所急在積，速攻可也。若積聚漸久 
，元氣日虛，此而攻之，則積氣本遠，攻不易及，胃氣切近，先受其傷，愈攻愈虛，則不死 
於積而死於攻矣。此其所重在命，不在乎病，所當察也。故凡治虛邪者，當從緩治，只宜專 
培脾胃以固其本，或灸或膏，以疏其經，但使主氣日強，經氣日通，則積痞自消。斯緩急之 
機，即萬全之策也，不獨治積，諸病亦然。 
一、凡堅硬之積，必在腸胃之外，募原之間，原非藥力所能猝至，宜用阿魏膏、琥 
珀膏，或水紅花膏。三聖膏之類以攻其外，再用長桑君針法以攻其內。然此堅頑之積，非用 
火攻，終難消散，故莫妙於灸。余在燕都，嘗治癒痞塊在左脅者數人，則皆以灸法收功也。 
一、積久成疳，乃其經絡壅滯，致動肝脾陽明之火，故為頰腫、口糜、牙齦臭爛之證。 
此其在外當用膏藥、艾火以破堅頑，在內當用蘆薈等丸以清疳熱。 
一、婦人血 氣聚論治，詳婦人門。 

<目錄>卷之二十三心集·雜證謨\積聚
<篇名>述古（共六條）
屬性：《難經》曰∶病有積有聚，何以別之？然∶積者，陰氣也，聚者，陽氣也，故陰沉而伏 
，陽浮而動。氣之所積名曰積，氣之所聚名曰聚，故積者，五臟所生，聚者，六腑所成也。 
積者，陰氣也，其始發有常處，其痛不離其部，上下有所終始，左右有所窮處；聚者，陽氣 
也，其始發無根本，上下無所留止，其痛無常處，謂之聚，故以是別知積聚也。又曰∶肝之 
積，名曰肥氣，在左脅下，如覆杯，有頭足，久不愈，令人發咳， 瘧，連歲不已。心 
之積，名曰伏梁，起臍上，大如臂，上至心下，久不愈，令人病煩心。脾之積，名曰痞氣， 
在胃脘，覆大如盤，久不愈，令人四肢不收，發黃膽，飲食不為肌膚。肺之積，名曰息賁， 
在右脅下，覆大如杯，久不已，令人洒淅寒熱，喘咳發肺壅。腎之積，名曰賁豚，發於少腹 
，上至心下，若豚狀，或上或下無時，久不已，令人喘逆，骨痿少氣。 
仲景曰∶積者，髒病也，終不移；聚者，腑病也，發作有時，展轉痛移，為可治。諸積 
大法，脈來細而附骨者，乃積也。寸口，積在胸中。微出寸口，積在喉中。關上，積在臍旁 
。上關上，積在心下。微下關、積在少腹。尺中，積在氣沖。脈出左，積在左。脈出右，積 
在右。脈兩齣，積在中央，各以其部處之。愚按∶仲景此說固詳而善，雖亦疑其太鑿，然於 
理則通，故述於此，亦可以資意見。若以余之歷驗，則凡病證癖者，脈必沉緊而疾，如《內 
經》曰微急、小急者，即其脈也。若診見和緩，則胃氣本無恙，終非癖塊之脈。 
許學士曰∶大抵治積，或以所惡者攻之，或以所喜者誘之，則易愈。如 砂、水銀 
治肉積，神曲、麥芽治酒積，水蛭、虻蟲治血積，木香、檳榔治氣積，牽牛、甘遂治水積， 
雄黃、膩粉治涎積，礞石、巴豆治食積，各從其類也。若用群隊之藥，分其藥勢，則難取效 
。須要認得分明是何積聚，兼見何證，然後增減斟量使之，不爾反有所損，要在臨時通變也 
。 
潔古雲∶壯人無積，虛人則有之，脾胃怯弱，氣血兩衰，四時有感，皆能成積。若遽以磨 
堅破結之藥治之，疾須去而人已衰矣。乾漆、 砂、三棱、大黃、牽牛之類，用時則暫 
快，藥過則依然，氣愈消，疾愈大，竟何益哉。故治積者，當先養正，則積自除，譬如滿座 
皆君子，縱有一小人，自無容地而去，但令其真氣實，胃氣強，積自消矣。實中有積，大毒 
之劑治之尚不可過，況虛而有積者乎？此治積之一端也，邪正盛衰，固宜詳審。 
張子和曰∶積之始成也，或因暴怒喜悲思恐之氣，或傷酸甘辛咸之味，或停溫涼寒熱之 
飲，或受風寒暑濕燥火之邪，其初甚微，可呼吸按導，方寸大而去之，故不難也。若久而延 
之，留滯不去，遂成五積。 
徐東皋曰∶養正積除，此積之微者也；如脾胃失於健運，而氣積、食積之不疏導者，惟 
養脾胃之正氣，而滯積自疏矣。若夫大積大聚，如五積之久而成 病，堅固不移者，若 
非攻擊悍利之藥，豈能推逐之乎？惟虛弱之人，必用攻補兼施之法也。 

<目錄>卷之二十三心集·雜證謨\積聚
<篇名>針灸法
屬性：長桑君針積塊 瘕法∶先於塊上針之，甚者，又於塊首一針，塊尾一針，訖，以艾灸之 
，立應。 
一法曰∶凡灸痞者，須灸痞根，無有不效。其法在脊背十三椎下，當脊中點墨記之，此 
非灸穴，卻於墨之兩旁各開三寸半，以指揣摸，覺微有動脈，即點穴灸之，大約穴與臍平。 
多灸左邊，或左右俱灸，此即痞根也。或患左灸右，患右灸左，亦效。 
一、灸穴法∶中脘、期門、章門、脾俞、三焦俞、通谷，此諸痞所宜灸者。 
積痞在上者，宜灸∶上脘、中脘、期門、章門之類。積塊在下者，宜灸∶天樞、章門、 
腎俞、氣海、關元、中極、水道之類。凡灸之法，宜先上而後下，臍腹之壯用宜稍大，皆先 
灸七壯，或十四壯，以後漸次增加，愈多愈妙。以上諸穴皆能治痞，宜擇而用之。然猶有不 
可按穴者，如痞之最堅處，或頭、或尾、或突、或動處，但察其脈絡所由者，皆當按其處而 
通灸之，火力所到，則其堅聚之氣自然以漸解散，有神化之妙也。第灸痞之法，非一次便能 
必效，務須或彼或此，擇其要者，至再至三，連次陸續灸之，無有不愈者。 

<目錄>卷之二十三心集·雜證謨\積聚
<篇名>積聚論列方
屬性：排氣飲（新和六） 養中煎（新熱四） 溫胃飲（新熱五） 歸脾湯（補三二） 枳術丸（和七 
九） 芍藥枳術丸（新和十六） 四磨飲（和五二） 十香丸（新和十五） 木香人參枳術丸（和八 
二） 理陰煎（新熱三） 神香散（新和二十） 暖肝煎（新熱十五） 五味異功散（補四） 腎氣 
丸（補百二十） 保和丸（小三五） 《指迷》七氣湯（和五一） 溫白丸（攻六一） 和中丸（和 
八七） 秘方化滯丸（攻五八） 助氣丸（攻六七） 三棱丸（攻六十） 大健脾丸（和八五） 勝 
紅丸（攻六六） 《三因》紅丸子（攻九六） 大和中飲（新和七） 感應丸（攻五四） 遇仙丹（ 
攻五一） 小和中飲（新和八） 赤金豆（新攻二） 神佑丸（攻四八） 草豆蔻丸（和一六七） 
百順丸（新攻六） 阿魏丸（攻六四） 阿魏膏（外三一二） 大硝石丸（攻五六） 琥珀膏（外三 
一七） 三聖膏（攻三八） 化鐵丹（攻五九） 水紅花膏（外三一九） 蘆薈等丸（寒一六八後） 

<目錄>卷之二十三心集·雜證謨\積聚
<篇名>論外備用方
屬性：消食丸（和九十 行滯） 枳實丸（和八四 食癖） 木香檳榔丸（攻五十 火盛積堅） 曲 
術丸（和百十 宿食） 法制陳皮（和七十） 香砂枳術丸（和八十 氣積） 白朮丸（和三七八 
息積） 陳曲丸（熱一六三 冷積瀉痢） 曲 枳術丸（和八一 食積） 流氣丸（和一五五 
逐寒滯） 桃仁煎（攻三九 血瘕） 枳實導滯丸（攻五七 濕熱食積） 安脾散（熱六七 冷積 
）三棱散（攻三六 積痞） 雄黃聖餅子（攻六九 去積） 三棱丸（攻三七、六十 血 食積 
）神保丸（攻五三 寒積痛） 穿山甲散（攻四十 血 ） 備急丸（攻五二 寒積） 消痞核 
桃（攻八七） 守病丸（攻六五） 紅丸子（熱百九十 寒食積） 熨痞方（攻八八） 大異香散（ 
攻四四 脹滿） 加減四物湯（婦百十二 血積） 

<目錄>卷之二十三心集·雜證謨\痞滿
<篇名>經義
屬性：《太陰陽明論》曰∶飲食不節，起居不時者，陰受之，陰受之則入五臟，入五臟則 
滿閉塞。 
《生氣通天論》曰∶味過於甘，心氣喘滿，味過於苦，脾氣不濡，胃氣乃濃。 
《髒氣法時論》曰∶脾虛則腹滿腸鳴，飧泄，食不化。 
《厥論》曰∶厥或令人腹滿何也？曰∶陰氣盛於上則下虛，下虛則脹滿。 
《異法方宜論》曰∶髒寒生滿病。 
《陰陽應象大論》曰∶濁氣在上，則生 脹。中滿者，瀉之於內。 
《五臟生成篇》曰∶腹滿 脹，支膈 脅，下厥上冒，過在足太陰、陽明。 
《大惑論》曰∶人有善飢而不嗜食者，何氣使然？曰∶胃氣熱則消谷，故善飢；胃氣逆 
上，則胃脘寒，故不嗜食也。 
《脈解篇》曰∶太陰所謂病脹者，陰盛而上走於陽明，陽明絡屬心，故上走心為噫也。 
《經脈篇》曰∶胃病則賁響腹脹。脾病則腹脹善噫。心主病則胸脅支滿。 
《六元正紀大論》曰∶太陰所至，積飲痞膈，為中滿霍亂吐下。寒氣至則堅痞腹滿，痛 
急下痢之病生矣。水郁之發，善厥逆，痞堅腹滿。木郁之發，病膈咽不通，飲食不下。 
《五常政大論》曰∶備化之紀，其病痞。卑監之紀，其病留滿痞塞。敦阜之紀，其病腹 
滿。太陰司天，胸中不利，心下痞痛。 
《氣交變大論》曰∶歲火不及，民病脅支滿。復則病 溏腹滿，食飲不下。歲水不及， 
民病腹滿。 
《至真要大論》曰∶大陽司天，民病胸腹滿。少陰之勝，腹滿痛。太陽之勝，腹滿食減 
。陽明之復，甚則心痛痞滿。太陽之復，心痛痞滿。 

<目錄>卷之二十三心集·雜證謨\痞滿
<篇名>論證
屬性：痞者，痞塞不開之謂；滿者，脹滿不行之謂，蓋滿則近脹，而痞則不必脹也。所以痞滿 
一證，大有疑辨，則在虛實二字。凡有邪有滯而痞者，實痞也；無物無滯而痞者，虛痞也。 
有脹有痛而滿者，實滿也；無脹無痛而滿者，虛滿也。實痞實滿者，可散可消；虛痞虛滿者 
，非大加溫補不可，此而錯用，多致誤人。 

<目錄>卷之二十三心集·雜證謨\痞滿
<篇名>論治（共四條）
屬性：一、虛寒之痞，凡過於憂思，或過於勞倦，或饑飽失時，或病後脾氣未醒，或脾胃素弱 
之人，而妄用寒涼克伐之劑，以致重傷脾氣者，皆能有之，其證則無脹無悶，但不知飢，亦 
不欲食。問其胸腹脹痞，則曰亦覺有些，而又曰不甚脹。蓋本非脹也，止因不欲食而自疑為 
脹耳。察其脈則緩弱無神，或弦多胃少，察其形則色平氣怯，是皆脾虛不運而痞塞不開也。 
此證極多，不得因其不食，妄用消耗，將至胃氣日損，則變證百出矣。治宜溫補，但使脾腎 
氣強，則痞滿開而飲食自進，元氣自復矣。又凡脾胃虛者，多兼寒證，何也？蓋脾胃屬土， 
土虛者多因無火，土寒則氣化無權，故多痞滿，此即寒生於中也。亦有為生冷外寒所侵，而 
致中寒者，然胃強則寒不能侮，而寒能勝之，總由脾氣之弱耳。此義詳命門火候論中，當並 
察之。凡脾胃微虛，而若滿非滿，食少不化者，宜四君子湯，或異功散。若心脾氣虛，或氣 
有不順者，歸脾湯或治中湯。若三陰氣血俱虛，治節不行，而不便於溫者，宜五福飲。若中 
焦不暖，或噯腐，或吞酸而痞滿者，非溫補不可，宜溫胃飲、五君子煎，或理中湯、聖術煎 
，或參姜飲。若脾腎兼寒，命門不暖，則中焦不化，或腹溏，或胸腹喜暖畏寒，或上下腹俱 
膨膨，而小水黃澀者，宜理陰煎，甚者宜六味回陽飲。此二藥最妙，而實人所罕知也。予嘗 
治金孝廉，以勞倦思慮致傷脾氣，別無他證，但絕口久不欲食，遂悉用參、術、歸、熟附子 
、姜、桂、甘草之屬，半月始愈。後因病後復不食如此，自分必死，仍用前藥，大加姜附各 
至三錢而後愈。又一婦人，病後久不食，自言病前曾食牛肉，乞求去此，余佯應之，而培補 
如前，方得全愈。故凡病如此者，只宜溫補，不可行滯。（新按） 
一、飲食偶傷，致為痞滿者，當察其食滯之有無而治之。凡食滯未消而作痞滿，或兼疼 
痛者，宜大和中飲，或和胃飲加減治之，或枳術丸亦可，甚者神香散。此有治按在腫脹門。 
若食滯既消，脾氣受傷不能營運，而虛痞不開者，當專扶脾氣，微者異功散、養中煎，甚者 
五福飲、溫胃飲、聖術煎。若命門母氣不足者，治宜如前。若偶食寒涼傷胃，痞滿不開，而 
不可補者，宜和胃飲加山楂、麥芽之類，或用濃朴溫中湯。 
一、實滯之痞，當察其所因而治之。若濕勝氣滯而痞者，宜平胃散，或《良方》濃朴湯 
，或五苓散。若寒滯脾胃，或為痛為痞，而中氣不虛者，濃朴溫中湯。若脾寒氣滯而痞者， 
和胃飲。若怒氣暴傷，肝氣未平而痞者，解肝煎。若大便氣秘，上下不通而痞者，河間濃朴 
湯。若胃口停痰而痞者，二陳湯，或橘皮半夏湯。胃寒氣滯停痰，痞而兼嘔者，加減二陳湯 
。膠痰不開，壅滯胃口者，藥不易化，須先用吐法，而後隨證治之。若大便秘結不通，而痞 
滿不開者，宜微利之。 
一、外邪之痞∶凡寒邪感人者，必自表入里，若邪淺在經，未入於府，則飲食如故，稍 
深則傳入胸次，漸犯胃口，即不能飲食，是亦痞之類也。治此者，但解外邪，而或散或消， 
或溫或補，邪去則胃口自和，痞滿自去。此當於傷寒門求法治之。又傷寒家曰∶陽證下之早 
者，乃為結胸，陰證下之早者，因成痞氣。此以邪在表而攻其里，邪在陽而攻其陰，不當下 
而妄下之，以致邪氣乘虛，陷結心下，是誤治之害最危者也。實者硬滿而痛，是為結胸；虛 
者滿而不痛，是為痞氣，宜審別治之。治法詳結胸腹滿條中。 

<目錄>卷之二十三心集·雜證謨\痞滿
<篇名>述古（共三條）
屬性：丹溪曰∶痞滿與脹滿不同，脹滿內脹而外亦形，痞則內覺痞悶，而外無脹急之形也。蓋 
由脾氣不和，中央痞塞，皆土邪之所為也。有因誤下里氣虛，邪乘虛而入於心之分為痞者。 
有不因誤下而得之，如中氣虛弱，不能運化精微而為痞者。有飲食、痰飲不能施化為痞者。 
有濕熱太甚，邪着心下為痞者。 
東垣曰∶傷寒痞者，從血中來，從外之內，從無形。雜病痞者，亦從血中來，從內之外 
，從有形。有形以苦瀉之，無形以辛散之。《玉機》雲∶痞滿之病，人皆知氣不運也，獨東 
垣以血病言之，謂下多則亡陰而損血，此前人之未論也。世之用氣藥治痞而不效者，蓋不知 
此理故也。 
劉宗濃曰∶古方治痞，用黃芩、黃連、枳實之苦以泄之，濃朴、生薑、半夏之辛以散之 
，人參、白朮之甘溫以補之，茯苓、澤瀉之鹹淡以滲之，隨其病之所在以調之也。既痞有濕 
，惟宜上下分消其氣，果有內實之證，庶可略與疏導。世人苦於痞塞，喜行利藥以求速效， 
臨時通快，痞若再作，益以滋甚，是皆不察夫下多亡陰之意也。如結胸是實邪，大陷胸湯主 
之，痞是虛邪，諸瀉心湯主之。愚據劉公此論，既雲下多亡陰，又雲痞是虛邪，誠然善矣， 
然欲用諸瀉心湯以治虛邪，能無失乎？蓋未知塞因塞用，別有神化之妙法，而痞滿多在脾， 
尤不可以瀉心也。 

<目錄>卷之二十三心集·雜證謨\痞滿
<篇名>痞滿論列方
屬性：二陳湯（和一） 四君子湯（補一） 五君子煎（新熱六） 歸脾湯（補三二） 治中湯（熱十） 
大和中飲（新和七） 溫胃飲（新熱五） 神香散（新和二十） 理中湯（熱一） 加減二陳湯（ 
和二） 聖術煎（新熱二五） 和胃飲（新和五） 理陰煎（新熱三） 六味回陽飲（新熱二） 平 
胃散（和十七） 養中煎（新熱四） 橘皮半夏湯（和十三） 異功散（補四） 參姜飲（新熱八） 
《良方》濃朴湯（和五四） 五苓散（和一八二） 五福飲（新補六） 河間濃朴湯（和三三六） 
解肝煎（新和十一） 枳術丸（和七九） 濃朴溫中湯（熱九十） 

<目錄>卷之二十三心集·雜證謨\痞滿
<篇名>論外備用方
屬性：四君子湯（補一） 香砂六君湯（補七） 人參養胃湯（和二三四 和胃） 啟脾丸（和八六 
行滯） 大健脾丸（和八五） 小半夏茯苓湯（和九 痰痞） 嘉禾散（和百六十 氣痞） 八 
味理中丸（熱七 虛寒） 沉香桂附丸（熱百十一 中寒） 越鞠丸（和一五四 火郁） 胡椒理 
中湯（熱六 虛寒） 半夏丁香丸（和百三十 氣滯） 沉香降氣散（和四十 氣滯） 木香寬中 
散（和五五 行氣） 藿香正氣散（和二十 寒滯） 蘇子降氣湯（和四一 順氣） 葛花解酲湯 
（和一二四） 貼痞琥珀膏（外三一八） 熨痞方（攻八八） 消痞核桃（攻八七） 木香人參枳術 
丸（和八二） 水紅花膏（外三一九） 消痞膏（外三一六） 

<目錄>卷之二十四心集·雜證謨\泄瀉
<篇名>經義
屬性：《金匱真言論》曰∶長夏善病洞泄寒中。 
《陰陽應象大論》曰∶清氣在下，則生飧泄；濁氣在上，則生 脹。濕勝則濡泄。 
春傷於風，夏生飧泄。水谷之寒熱，感則害人六腑。 
《藏氣法時論》曰∶脾病者，虛則腹滿腸鳴，飧泄，食不化。 
《百病始生篇》曰∶虛邪之中人也，留而不去，傳舍於腸胃，多寒則腸鳴飧泄，食不化 
，多熱則溏出糜。 
《舉痛論》曰∶寒氣客於小腸，小腸不得成聚，故後泄腹痛矣。怒則氣逆，甚則嘔血及 
飧泄，故氣上矣。 
《經脈篇》曰∶脾所生病，心下急痛，溏、瘕、泄。肝所生病，胸滿嘔逆，飧泄、狐疝 
。 
《宣明五氣篇》曰∶大腸小腸為泄。 
《厥論》曰∶少陰厥逆，虛滿嘔變，下泄清。 
《太陰陽明論》曰∶食飲不節，起居不時者，陰受之，陰受之則入五臟，入五臟則 
滿閉塞，下為飧泄，久為腸 。 
《陰陽別論》曰∶一陽發病，少氣善咳？善泄。 
《邪氣臟腑病形篇》曰∶肺脈小甚為泄。腎脈小甚為洞泄。 
《脈要精微論》曰∶胃脈實則脹，虛則泄。數動一代者，病在陽之脈也，泄及便膿血。 
久風為飧泄。倉廩不藏者，是門戶不要也。水泉不止，是膀胱不藏也。得守者生，失守者死 
。 
《平人氣象論》曰∶尺寒脈細，謂之後泄。 
《玉機真藏論》曰∶脈細，皮寒，氣少，泄痢前後，飲食不入，此謂五虛。泄而脈大， 
脫血而脈實，皆難治。 
《師傳篇》曰∶臍以上皮熱，腸中熱，則出黃如糜。臍以下皮寒，胃中寒，則腹脹；腸 
中寒，則腸鳴飧泄。胃中寒，腸中熱，則脹而且泄。 
《論疾診尺篇》曰∶大便赤瓣飧泄，脈小者，手足寒，難已。飧泄，脈小，手足溫，泄 
易已。春傷於風，夏生後泄腸 。 
《咳論》曰∶五臟各以治時感於寒則受病，微則為咳？，甚則為泄為痛。 
《熱病篇》曰∶泄而腹滿甚者死。 
《玉版篇》曰∶其腹大脹，四末清，脫形，泄甚，是一逆也。腹鳴而滿，四肢清，泄， 
其脈大，是二逆也。咳嘔腹脹，且飧泄，其脈絕，是五逆也。 
《標本病傳論》曰∶先病而後泄者治其本。先泄而後生他病者，治其本。 
《四時氣篇》曰∶飧泄，取三陰之上，補陰陵泉，皆久留之，熱行乃止。 
《氣交變大論》曰∶歲木太過，民病飧泄食減，體重煩冤，腸鳴腹支滿。歲火太過，民 
病血溢血泄注下。歲土太過，民病腹滿溏泄腸鳴，反下甚。歲水太過，上臨太陽，病反腹滿 
脹鳴，溏泄，食不化。歲木不及，民病少腹痛，腸鳴溏泄。歲火不及，復則埃郁，病 溏腹 
滿，食飲不下，寒中腸鳴，泄注腹痛。歲土不及，民病飧泄，霍亂，體重腹痛。歲金不及， 
民病血便注下。歲水不及，民病身重濡泄。 
《五常政大論》曰∶卑監之紀，上角與正角同，其病飧泄，邪傷脾也。發生之紀，上征 
則其氣逆，其病吐痢。 
《六元正紀大論》曰∶不遠熱則熱至，不遠寒則寒至，寒至則堅痞腹滿，痛急下痢之病 
生矣。熱至則身熱，吐下霍亂，血溢血泄，淋 之病生矣。太陰所至為中滿霍亂吐下。 
厥陰所至為脅痛嘔泄。少陽所至為暴注。太陽所至為流泄禁止。 
《至真要大論》曰∶歲少陽在泉，火淫所勝，民病注泄赤白，少腹痛，尿赤，甚則血便 
。少陰同候。厥陰司天，風淫所勝，民病食則嘔，冷泄腹脹，溏泄瘕水閉，病本於脾。少陽 
司天，火淫所勝，民病泄注赤白。陽明司天，燥淫所勝，民病寒清於中，感而瘧，咳，腹中 
鳴，注泄 溏，病本於肝。厥陰之勝，腸鳴飧泄，少腹痛，注下赤白。少陰之勝，腹滿痛溏 
泄，傳為赤沃。太陰之勝，濕化乃見，善注泄。陽明之勝，清發於中，左 脅痛，溏泄 
。太陽之勝，寒入下焦，傳為濡泄。陽明之復，清氣大舉，甚則心痛痞滿，腹脹而泄。諸病 
水液，澄澈清冷，皆屬於寒。暴注下迫，皆屬於熱。 

<目錄>卷之二十四心集·雜證謨\泄瀉
<篇名>論證（共三條）
屬性：凡《內經》有言飧泄者，有言濡泄者，皆泄瀉也；有言腸 者，即下痢也。然痢之 
初作，必由於瀉，此瀉之與痢本為同類，但瀉淺而痢深，瀉輕而痢重；瀉由水谷不分，出於 
中焦；痢以脂血傷敗，病在下焦。在中焦者，濕由脾胃而分於小腸，故可澄其源，所以治宜 
分痢；在下焦者，病在肝腎大腸，分痢已無所及，故宜調理真陰，並助小腸之主，以益氣化 
之源。此瀉痢之證治有不同，而門類亦當有辨，然病實相關，不可不兼察以為治也。 
一、泄瀉之本，無不由於脾胃。蓋胃為水谷之海，而脾主運化，使脾健胃和，則水谷腐 
熟，而化氣化血以行營衛，若飲食失節，起居不時，以致脾胃受傷，則水反為濕，谷反為滯 
，精華之氣不能輸化，乃致合污下降，而瀉痢作矣。脾強者，滯去即愈，此強者之宜清宜利 
，可逐可攻也。脾弱者，因虛所以易瀉，因瀉所以愈虛，蓋關門不固，則氣隨瀉去，氣去則 
陽衰，陽衰則寒從中生，固不必外受風寒而始謂之寒也。且陰寒性降，下必及腎，故瀉多必 
亡陰，謂亡其陰中之陽耳。所以泄瀉不愈，必自太陰傳於少陰，而為腸 ，腸 者 
，豈非降泄之甚，而陽氣不升，髒氣不固之病乎？凡脾胃氣虛而有不升不固者，若復以寒之 
，復以逐之，則無有不致敗者。此強弱之治，大有不同，故凡治此者，有不可概言清利也。 
一、泄瀉之因，惟水火土三氣為最。夫水者寒氣也，火者熱氣也，土者濕氣也，此瀉痢 
之本也。雖曰木亦能瀉，實以土之受傷也；金亦能瀉，實以金水同氣，因其清而失其燥也。 
知斯三者，若乎盡矣，然而三者之中，則又惟水火二氣足以盡之。蓋五行之性，不病於寒則 
病於熱，大都熱者多實，虛者多寒。凡濕熱之證，必其脈盛形強，聲音壯亮，食飲裕如，舉 
動輕捷者，此多陽也。虛寒之證，必其脈息無力，形氣少神，言語輕微，舉動疲倦者，此多 
陰也。故必察其因，而於初瀉之時，即當辨其有餘不足，則治無不愈，而亦不致有誤矣。 

<目錄>卷之二十四心集·雜證謨\泄瀉
<篇名>分痢治法（共二條）
屬性：凡泄瀉之病，多由水谷不分，故以痢水為上策。然痢水之法，法有不同，如濕勝無寒而 
瀉者，宜四苓散、小釐清飲之類主之，但欲分其清濁也。如濕挾微寒而瀉者，宜五苓散、胃 
苓湯之類主之，以微溫而痢之也。如濕熱在脾，熱渴喜冷而瀉者，宜大釐清飲、茵陳飲、益 
元散之類主之，去其濕熱而痢之也。 
一、泄瀉之病，多見小水不利，水谷分則瀉自止，故曰∶治瀉不利小水，非其治也。然 
小水不利，其因非一，而有可利者，有不可利者，宜詳辨之。如濕勝作瀉而小水不利者，以 
一時水土相亂，並歸大腸而然也。有熱勝作瀉而小水不利者，以火乘陰分，水道閉澀而然也 
。有寒瀉而小水不利者，以小腸之火受傷，氣化無權而然也。有脾虛作瀉而小水不利者，以 
土不制水，清濁不分而然也。有命門火衰作瀉而小水不利者，以真陰虧損，元精枯涸而然也 
。凡此皆小水不利之候。然惟暴注新病者可痢，形氣強壯者可痢，酒濕過度，口腹不慎者可 
利，實熱閉澀者可痢，小腹脹滿，水道痛急者可痢。又若病久者不可痢，陰不足者不可痢， 
脈證多寒者不可痢，形虛氣弱者不可痢，口乾非渴而不喜冷者不可痢。蓋虛寒之瀉，本非水 
有餘，實因火不足；本非水不痢，實因氣不行。夫病不因水，而痢則亡陰，瀉以火虛，而痢 
復傷氣，倘不察其所病之本，則未有不愈痢愈虛，而速其危者矣。 

<目錄>卷之二十四心集·雜證謨\泄瀉
<篇名>諸泄瀉論治（共九條）
屬性：一、泄瀉之暴病者，或為飲食所傷，或為時氣所犯，無不由於口腹，必各有所因，宜察 
其因而治之。如因食生冷寒滯者，宜抑扶煎、和胃飲之屬以溫之。因濕滯者，宜平胃散、胃 
苓湯，或白朮芍藥散以燥之痢之。因食滯而脹痛有餘者，宜大、小和中飲之屬以平之。因氣 
滯而痛瀉之甚者，宜排氣飲，或平胃散之屬以調之。因食滯而固結不散，或胃氣之強實者， 
宜神佑丸、赤金豆、百順丸之屬以行之。凡初感者，病氣未深，髒氣未敗，但略去其所病之 
滯，則胃氣自安，不難愈也。 
一、凡脾氣稍弱，陽氣素不強者，一有所傷，未免即致泄瀉，此雖為初病，盒飯調理元 
氣，自非強盛偶傷者之比。如因瀉而神氣睏倦者，宜養中煎，或溫胃飲，或聖術煎，或四君 
子湯，或五君子煎。如微寒兼滯而不虛者，宜佐關煎。若脾虛而微滯者，宜五味異功散。若 
脾虛而微寒微滯者，宜六味異功煎，或溫胃飲。若因飲食不調，忽而溏瀉，以漸而甚，或見 
微痛，但所下酸臭，而顏色淡黃，便是脾虛胃寒不化之證，即宜用五德丸，再甚者，即宜用 
胃關煎，切勿疑也。 
一、凡兼真陰不足而為泄瀉者，則或多臍下之痛，或於寅卯時為甚，或食入已久，反多 
不化，而為嘔惡溏瀉，或瀉不甚臭而多見完谷等證。蓋因丹田不暖，所以尾閭不固，陰中少 
火，所以中焦易寒，此其咎在下焦，故曰真陰不足也，本與中焦無涉，故非分利所及也，惟 
胃關煎一劑，乃為最上之乘。且人之患此者最多，勿謂其為新病而不可用也，勿謂其為年少 
而未宜用也，覺有是證，即宜是藥，劑少功多，攸利非小。但知者見其先，昧者見其後，見 
其後，恐見之遲矣，所以貴見先也。 
一、腎泄證，即前所謂真陰不足證也，每於五更之初，或天將明時，即洞泄數次，有經 
月連年弗止者，或暫愈而復作者，或有痛者，或有不痛者，其故何也？蓋腎為胃關，開竅於 
二陰，所以二便之開閉，皆腎臟之所主，今腎中陽氣不足，則命門火衰，而陰寒獨盛，故於 
子丑五更之後，當陽氣未復，陰氣盛極之時，即令人洞泄不止也。古方有椒附丸、五味子散 
，皆治此之良方；若必欲陽生於陰，而腎氣充固，則又惟八味地黃丸為宜。然余嘗用此，則 
似猶未盡善，故特製胃關煎、一氣丹、九氣丹、復陽丹之屬，斯得其濟者多矣，或五味子丸 
亦佳；其有未甚者，則加五德丸、四神丸，皆其最宜者也。 
一、凡脾泄久泄證，大都與前治脾弱之法不相遠，但新瀉者可治標，久瀉者不可治標， 
且久瀉無火，多因脾腎之虛寒也。若止因脾虛者，惟四君子湯、參術湯、參苓白朮散之屬為 
宜。若脾胃兼寒者，宜五君子煎、黃芽丸、五德丸。若脾氣虛寒兼滯悶者，宜六味異功煎、 
溫胃飲、聖術煎。若脾氣虛寒之甚，而飲食減少，神疲氣倦，宜參附湯、術附湯、十全大補 
湯。若病在下焦，腎氣虛而微熱者，宜六味地黃湯；微寒者，宜八味地黃湯，或胃關煎。若 
脾虛溏泄，久不能愈，或小兒脾泄不止者，止用敦阜糕、粘米固腸糕，亦易見效。若脾胃寒 
濕而溏泄不止者，蒼朮丸亦佳。若久瀉元氣下陷，大腸虛滑不收者，須於補劑中加烏梅、五 
味子、粟殼之屬以固之。 
一、大瀉如傾，元氣漸脫者，宜速用四味回陽飲，或六味回陽飲主之。凡暴瀉如此者， 
無不即效；若久瀉至此，猶恐無及，蓋五奪之中，惟瀉最急，是不可見之不早也。倘藥未及 
效，仍宜速灸氣海，以挽回下焦之陽氣。仍須多服人參膏。 
一、酒瀉證，飲酒之人多有之，但酒有陰陽二性，人有陰陽二髒，而人多不能辨也。夫 
酒性本熱，酒質則寒，人但知酒有濕熱，而不知酒有寒濕也。故凡因酒而生濕熱者，因其性 
也，以 汁不滋陰，而悍氣生熱也；因酒而生寒濕者，因其質也，以性去質不去，而水留為 
寒也。何以辨之？常見人有陽強氣充而善飲者，亦每多泄瀉，若一日不瀉，反雲熱悶，蓋其 
隨飲隨瀉，則雖瀉不致傷氣，而得瀉反以去濕，此其先天稟濃，胃氣過人者也，最不易得， 
亦不多見。此而病者，是為陽證，不過宜清宜利，如四苓散、大釐清飲，或酒蒸黃連丸之類 
，去其濕熱而病可愈也。若陽虛之人，則與此大異。蓋脾虛不能勝濕，而濕勝即能生寒，陽 
氣因寒，所以日敗，胃氣因濕，所以日虛，其證則形容漸羸，飲食漸減，或脈息見弦細，或 
口體常怯寒，或臍腹常有隱疼，或眩暈常多睏倦，或不安於五鼓，或加甚於秋冬，但無熱證 
可據，而常多飧泄者，則總屬虛寒也。凡若此者，若不速培陽氣，必致漸衰，而日以危矣。 
余於四旬之外，亦嘗病此數年，其勢已窘，因遍求治法，見朱丹溪曰∶因傷於酒，每晨 
起必瀉者，宜理中湯加葛根，或吞酒蒸黃連丸。王節齋曰∶飲酒便泄者，此酒積熱瀉也，宜 
加黃連、茵陳、乾薑、木香之屬。薛立齋曰∶若酒濕未散，脾氣未虛，宜用此藥分利濕熱。 
若濕熱已去，中氣被傷，宜用六君調補中氣。又曰∶酒性大熱，乃無形之物，無形元氣受傷 
，當用葛花解酲湯分消其濕。凡此諸論，若已盡之。然朱、王二家之說，則不分寒熱，皆用 
黃連，是但知酒之有熱，而不知酒之有寒，烏足憑也，惟薛氏之說，雖亦云酒性大熱，而所 
重在脾，誠若善矣。余因效之，初服葛花解酲湯，不效，繼服六君子、補中益氣湯，又不效 
，再服理中以至八味，俱不效。斯時也，計窮力竭，若無再生之望矣，因潛思熟計，料非峻 
補命門，終無益也。乃自製胃關煎、右歸丸、一氣丹等方以治其病，仍絕口不飲以杜其源， 
調理年余，竟得全愈，自後始明、性質之理，多得濟人。向使己無確見，執信濕熱之說，而妄 
用黃連、干葛清涼分利之劑，則焉望其有今日？即或自用稍遲，則既甚亦難挽矣。 
矧今人之病此者最多，而是陰是陽，不可不辨。凡陽盛者，脾強胃健，而氣不易奪者也 
，故治本無難，而泄亦無慮；陽衰者，脾腎既傷，則脫氣最易，故宜防其無及，不可不為深 
慮也。若必以酒為熱，則其為古法所誤者，誠不少矣。 
一、氣泄證，凡遇怒氣便作泄瀉者，必先以怒時挾食，致傷脾胃。故但有所犯，即隨觸 
而發，此肝脾二髒之病也，蓋以肝木克土，脾氣受傷而然。使脾氣本強，即見肝邪，未必能 
入，今既易傷，則脾氣非強可知矣。故治此者，當補脾之虛而順肝之氣，此固大法也，但虛 
實有微甚，則治療宜分輕重耳。如稟壯氣實，年少而因氣泄瀉者，可先用平胃散，或胃苓湯 
。若肝氣未平而作脹滿者，宜解肝煎先順其氣。若脾氣稍弱者，宜二術煎，或粘米固腸糕， 
或消食導氣飲。若脾氣稍寒者，宜抑扶煎、吳茱萸散，或蒼朮丸。若脾弱居多者，宜溫胃飲 
、聖術煎，或六味異功煎。若既畏此證為患，則必須切戒氣怒。 
一、風泄證，亦當辨其風寒風熱而治之。熱者，如傷寒外感熱 
二、之屬是也，宜以傷寒門 
自利條諸法治之；寒者，以風寒在胃，而脾土受傷，如《內經》所云春傷於風，夏生飧泄之 
屬是也，宜以前溫胃理中之法治之。 

<目錄>卷之二十四心集·雜證謨\泄瀉
<篇名>述古（共六條）
屬性：丹溪曰∶世俗例用澀藥治瀉，若瀉而虛者，或可用之；若初得之者，必變他證，為禍不 
小。殊不知瀉多因濕，惟分利小水最為上策。 
薛立齋曰∶凡傷食瀉黃，若飲食已消，而泄瀉未止，此脾胃之氣傷也，宜用五味異功散 
。若泄瀉而腹中重墜，此脾氣下陷也，宜補中益氣湯。若服克伐之劑，而腹中窄狹，此脾氣 
虛痞也，宜六君子湯。若脅脹、善怒、瀉青，此肝乘脾虛也，宜六君加柴胡、升麻、木香。 
若少食體倦、善噫瀉黃，此脾虛色陷也，宜六君加升麻、柴胡。 
又立齋曰∶凡久瀉脾胃虛弱，或作嘔，或飲食少思，屬脾胃虛弱，用四君子加半夏、木 
香。或腹痛屬脾胃虛寒，用六君加炮姜、木香。大抵此證多由泛用消食利水之劑，損其真陰 
，元氣不能主持，遂成久瀉，若非補中益氣湯、四神丸滋其本源，後必胸痞腹脹、小水淋瀝 
，多致不起。 
又立齋曰∶若久瀉，腸胃滑泄不禁，但脾胃虛寒下陷者，用補中益氣湯加木香、肉豆蔻 
、補骨脂。若脾氣虛寒不禁者，用六君子湯加炮姜、肉桂。若命門火衰而脾土虛寒者，用八 
味丸。若脾腎俱虛者，用十全大補湯送四神丸。若大便滑痢，小便閉澀，或肢體漸腫，喘嗽 
唾痰，脾腎氣血俱虛，宜用十全大補湯送四神丸，或宜加減《金匱》腎氣丸。每見元氣既虛 
，而復用五苓之類，因損真陰，以致前證益甚者，急投《金匱》腎氣丸，多有得生者。若反 
用牽牛、大黃峻劑而通之，是速其危也。 
又立齋曰∶大凡黃連、枳實雖消停滯，開痞悶，若人脾胃充實，暴患實痞，宜暫用之， 
若屢患屢服，或脾胃虛痞者，用之則脾胃反傷，而諸證蜂起矣。故東垣先生曰∶脾胃實者， 
用黃連、枳實瀉之，虛者，用白朮、陳皮補之。 
徐東皋曰∶大抵諸泄瀉證，各宜以類推求，必先分痢，後實脾土，益元氣，無不全愈。 

<目錄>卷之二十四心集·雜證謨\泄瀉
<篇名>泄瀉論列方
屬性：四苓散（和一八七） 五苓散（和一八二） 胃苓湯（和百九十） 平胃散（和十七） 益元散 
（寒百十二） 茵陳飲（新寒八） 理中湯（熱一） 溫胃飲（新熱五） 二術煎（新和十二） 聖術 
煎（新熱二五） 胃關煎（新熱九） 佐關煎（新熱十） 十全大補湯（補二十） 抑扶煎（新熱十 
一） 養中煎（新熱四） 補中益氣湯（補三十） 參術湯（補四十） 參附湯（補三七） 五味異 
功散（補四） 敦阜糕（新固十） 右歸飲（新補三） 右歸丸（新補四） 六味異功煎（新熱七） 
解肝煎（新和十一） 術附湯（補四一） 四味回陽飲（新熱一） 排氣飲（新和六） 蒼朮丸（新 
和十七） 六味回陽飲（新熱二） 五德丸（新熱十八） 四神丸（熱一五二） 六味地黃湯（補百 
二十） 一氣丹（新熱二二） 九氣丹（新熱二三） 八味地黃湯（補一二一） 黃芽丸（新熱二一 
）復陽丹（新熱二十） 參苓白朮散（補五四） 椒附丸（熱百十二） 人參膏（補一六三） 白 
術芍藥散（和三五） 神佑丸（攻四八） 赤金豆（新攻二） 葛花解酲湯（和一二四） 四君子湯 
（補一） 百順丸（新攻六） 五味子散（熱一四九） 加減《金匱》腎氣丸（補一二四） 大和中 
飲（新和七） 五君子煎（新熱六） 粘米固腸糕（新固七） 大釐清飲（新寒五） 小和中飲（新 
和八） 消食導氣飲（和一九七） 小釐清飲（新和十） 吳茱萸散（熱一三九） 酒蒸黃連丸（寒 
一七九） 

<目錄>卷之二十四心集·雜證謨\泄瀉
<篇名>論外備用方
屬性：歸脾湯（補三二 脾虛泄瀉） 加味六君湯（補六 脾虛） 藿香正氣散（和二十 風寒） 
益黃散（和十九 脾寒氣滯） 茯苓湯（和一八九 濕熱） 白朮芍藥湯（和三四 濕瀉） 滲濕 
湯（和一七四 寒濕） 胃風湯（散五七 風濕） 昇陽除濕湯（和一七九 調脾） 曲術丸（和 
二百一 暑濕暴瀉） 術己丸（和一百二 濕熱） 豬苓湯（和一八九 發熱小水不利） 草果 
散（和一九五 寒痛泄） 大七香丸（和一三一 寒氣） 調胃白朮散（和三三 行氣和胃） 太 
平丸（寒百十九 熱瀉） 大橘皮湯（和一九六 濕熱水瀉） 橘半胃苓湯（和一九一 補胃和 
胃） 薷苓湯（寒百十八 暑瀉） 黃芩芍藥湯（寒八九 熱瀉） 真人養臟湯（和一九四 調脾 
）胃愛散（熱七十 虛寒） 八味湯（熱一四一 虛寒滯） 八味理中丸（熱七 脾胃虛寒） 
二神丸（熱百五十 脾胃虛寒） 蓽茇丸（熱一五六 中寒） 附子理中湯（熱一） 漿水散（熱 
一四七 陰毒） 九寶丹（熱一四三 溫補脾胃） 吳茱萸湯（熱一三七 暑濕受寒） 四柱散（ 
熱一四四 冷痛泄瀉） 陳曲丸（熱一六三 磨積止瀉） 附子茴香散（熱一四八 暖胃和中） 
鐵刷散（熱百九 寒濕泄瀉） 縮脾丸（熱一六一 濕澀） 《澹寮》四神丸（熱一五二 腎 
泄） 補脾湯（熱六八 胃寒） 小已寒丸（熱一六九 中寒洞泄） 五味子丸（熱一五五 脾腎 
泄） 養胃湯（熱六九 虛寒痛泄） 濃朴丸（熱百六十 寒滯脹泄） 白朮聖散子（熱一三六 
固腸溫胃） 肉豆蔻丸（熱一五七 髒寒滑泄） 小安腎丸（熱一六七 久瀉） 訶梨勒丸（熱一 
五九 寒滑） 固脹丸（固五三 溫補固澀） 泄瀉經驗方（固四九） 

<目錄>卷之二十四心集·雜證謨\痢疾
<篇名>經義
屬性：《通評虛實論》帝曰∶腸 便血何如？岐伯曰∶身熱則死，寒則生。帝曰∶腸 
下白沫何如？岐伯曰∶脈沉則生，脈浮則死。帝曰∶腸 下濃血何如？曰∶脈懸絕則 
死，滑大則生。帝曰∶腸 之屬，身不熱，脈不懸絕何如？曰∶滑大者曰生，懸澀者曰 
死，以髒期之。 
《百病始生篇》曰∶陽絡傷則血外溢，血外溢則衄血；陰絡傷則血內溢，血內溢則後血 
。 
《太陰陽明論》曰∶食飲不節，起居不時者，陰受之，陰受之則入五臟，入五臟則 
滿閉塞，下為飧泄，久為腸 。 
《大奇論》曰∶脾脈外鼓，沉為腸 ，久自已。肝脈小緩為腸 ，易治。腎脈 
小搏沉。為腸 下血，血溫身熱者死。心肝 亦下血，二髒同病者可治，其脈小沉 
澀為腸 ，其身熱者死，熱見七日死。 
《論疾診尺篇》曰∶大便赤瓣飧泄，脈小，手足寒者，難已。飧泄，脈小，手足溫，泄 
易已。春傷於風，夏生後泄腸 。 
《經脈篇》曰∶腎所生病為腸 。 
《陰陽別論》曰∶陰陽虛腸 死。 
《氣厥論》曰∶腎移熱於脾，傳為虛，腸 死。 
《玉機真藏論》曰∶泄而脈大，脫血而脈實，皆難治。 

<目錄>卷之二十四心集·雜證謨\痢疾
<篇名>論證（共二條）
屬性：痢疾一證，即《內經》之腸 也，古今方書，因其閉滯不利，故又謂之滯下。其證 
則里急後重，或垢或血，或見五色，或多紅紫，或痛或不痛，或嘔或不嘔，或為發熱，或為 
惡寒。此證之陰陽虛實，最宜博審詳察，庶不致於差失，若見有不確，則大致誤人。前泄瀉 
門諸法，本與此通，必互相參酌用之為善。 
一、痢疾之病，多病於夏秋之交，古法相傳，皆謂炎暑大行，相火司令，酷熱之毒蓄積 
為痢，今人所宗，皆此一說。夫痢因於暑而言其為熱，豈不宜然，然炎熱者，天之常令也， 
當熱不熱，必反為災；因熱貪涼者，人之常事也，過食生冷，所以致痢。多見人之慎疾者， 
雖經盛暑，不犯寒涼，則終無瀉痢之患，豈其獨不受熱乎？此其病在寒邪，不在暑熱，病在 
人事，不在天時，從可知矣。但胃強氣實者，雖日用水果之類，而陽氣能勝，故不致疾。其 
次之者，雖未即病，而日用日積，迨夫大火流西，新涼得氣，則伏陰內動，乘機而起，故寒 
濕得以犯脾者，多在七八月之間，此陽消陰長之徵，最易見也。再其次者，多以脾腎本弱， 
則隨犯隨病，不必伏寒，亦不必待時，尤為易見。夫以生冷下咽，瀉痢隨起，豈即化而為熱 
乎？奈何近代醫流，止見此時之天熱，不見此人之髒寒，但見痢證，開口便言熱毒，反以寒 
涼治生冷，是何異雪上加霜乎！俗見相同，死者不可勝言矣。 
或曰∶然亦有用寒藥而愈者何也？曰∶以胃強陽盛之人，而得濕成熱者，亦有之；以元 
氣壯實，而邪不勝正者，亦有之，此皆可以寒治而愈，亦可以通利而愈，而此輩極少。以胃 
弱陽虛而因寒傷髒者，此輩極多，若再用寒涼，或妄加蕩滌，則無有不死，凡今以痢疾而致 
死者，皆此類也。觀丹溪曰∶瀉痢一證，屬熱者多，屬寒者少。戴原禮曰∶以酷熱之毒，至 
秋陽氣始收，火氣下降，因作滯下之證，皆大謬之言也，不可信之，因作俚詞以志其戒。 

<目錄>卷之二十四心集·雜證謨\痢疾
<篇名>俚詞曰
屬性：夏日多炎，陰邪易入。暑熱是主，風寒是客，身不被風，瘧從何致？口不受寒，痢從何 
得？治必求本，軒岐金石。志此微言，可為醫則。 

<目錄>卷之二十四心集·雜證謨\痢疾
<篇名>論瀉痢虛實（共三條）
屬性：凡治痢疾，最當察虛實，辨寒熱，此瀉痢中最大關係，若四者不明，則殺人甚易也。 
一、實證之辨，必其形氣強壯，脈息滑實，或素縱口腹，或多脹滿堅痛，及年少新病， 
脾氣未損者，方可用治標之法，微者行之，利之，甚者瀉之。 
一、虛證之辨，有形體薄弱者，有顏色清白者，有脈雖緊數而無力無神者，有脈見真弦 
而中虛似實者，有素稟陽衰者，有素多淡素者，有偶犯生冷者，有偶中雨水陰寒者，有偶因 
飲食不調者，有年衰脾弱者。以上諸證，凡其素無縱肆，而忽患瀉痢，此必以或瓜或果，或 
飲食稍涼，偶傷胃氣而然，果何積之有？又何熱之有？總惟脾弱之輩，多有此證。故治此者， 
只宜溫調脾腎，但使脾溫則寒去，即所以逐邪也。且邪本不多，即用溫補健脾，原無妨礙， 
不過數劑，自當全愈。切不可妄雲補住邪氣，而先用攻積、攻滯及清火等藥，倘使脾氣再傷 
，則輕者反重，重者必危矣。 

<目錄>卷之二十四心集·雜證謨\痢疾
<篇名>論瀉痢寒熱
屬性：凡瀉痢寒熱之辨，若果是熱，則必畏熱喜冷，不欲衣被，渴甚飲水，多亦無礙，或小便 
熱澀而痛，或下痢純血鮮紅，脈息必滑實有力，形氣必躁急多煩。若熱證果真，即宜放手涼 
解，或兼分利，但使邪去，其病自愈。若無此實熱諸證，而瀉痢有不止者，必是虛寒，若非 
溫補脾腎，必不能愈，即有愈者，亦必其元氣有根，待其來復而然。勿謂虛寒之證，有不必 
溫補而可以愈者，或治痢必宜寒涼，而寒涼亦可無害者，皆見有未真也。 

<目錄>卷之二十四心集·雜證謨\痢疾
<篇名>論積垢
屬性：凡腹中積聚之辨，乃以飲食之滯，留蓄於中，或結聚成塊，或脹滿硬痛，不化不行 
，有所阻隔者，乃為之積，此皆 粕成形之屬，所當逐也。今人不能辨察，但見痢如膿 
垢者，皆謂之積，不知此非 粕之屬，而實附腸着髒之脂膏，皆精血之屬也。無論瘦人 
、肥人皆有此脂，但肥者脂濃，瘦者脂薄，未有無脂者也。若果無脂，則腸臟之間，豈容單 
薄赤露，非惟藩籬不固，而且髒必易傷，無是理也。今之凡患瀉痢者，正以五內受傷，脂膏 
不固，故日剝而下。若其髒氣稍強，則隨去隨生，猶無足慮；若髒氣至敗，剝削至盡，或以 
久瀉久痢，但見血水，及如屋漏水者，此在庸人云∶其積聚已無，反稱為善，而不知脂膏刮 
盡則敗竭，極危之候也。使今後醫家，但識此為脂膏而本非積聚，則安之固之且不暇，而尚 
敢雲攻之逐之，或用苦寒以滑之利之者否。 

<目錄>卷之二十四心集·雜證謨\痢疾
<篇名>論五色
屬性：凡五色之辨，如下痢膿垢之屬，無非血氣所化，但白者其來淺，浮近之脂膏也。赤者其 
來深，由脂膏而切膚絡也。下純血者，多以血為熱迫，故隨溢隨下，此其最深者也。若紫紅 
、紫白者，則離位稍久，其下不速，而色因以變，或未及脈絡，此其稍淺者也。若紅白相兼 
者，此又其淺深皆及者也。大都純血鮮紅者多熱證，以火性急速，迫而下也；紫紅紫白者少 
熱證，以陰凝血敗，損而然也，純白者無熱證，以髒寒氣薄，滑而然也。然有以無紅而亦因 
熱者，此以暴注之類，而非下痢之謂也；有以紫紅雖多而不可言熱者，此以陰絡受傷，而非 
暴注之比也。若辨黃黑二色，則凡黃深而穢臭者，此有熱證，亦有寒證；若淺黃色淡不甚臭 
，而或兼腥餿氣者，此即不化之類，皆寒證也；黑而濃濃大臭者，此焦色也，多有火證；若 
青黑而腥薄者，此肝腎腐敗之色也，猶以為熱，其謬甚矣。雖五色之辨，大約如此，然痢之 
見血者，無非陰絡受傷，即或寒或熱，但傷絡脈，則無不見血，故不可以見血者，必認為熱 
也。凡臨此證，當必以脈色、形氣、病因兼而察之，庶不致有疑似之誤。 

<目錄>卷之二十四心集·雜證謨\痢疾
<篇名>論腹痛
屬性：凡瀉痢腹痛，有實熱者，有虛寒者。實熱者，或因食積，或因火邪。但食積之痛，必多 
脹滿堅硬，或痛而拒按，此必有所停滯，微者宜行其滯，甚者宜瀉而逐之。火邪之痛， 
必有內熱等證，方宜清之利之。然邪實於中者，必多氣逆，故凡治痛之法，無論是火是食， 
皆當以行氣為先，但宜察藥性之寒熱，擇而用之可也。虛寒之痛，尤所當辨，蓋凡瀉痢之痛 
，多由寒氣之在髒也。經曰∶痛者，寒氣多也，有寒故痛也。又曰∶病痛者，陰也。故凡人 
有過食生冷，或外受寒氣，即能腹痛，此可知也。寒在中者，治宜溫脾，寒在下者，治宜溫 
腎也。再若虛寒刮痛之義，則人多不知，蓋元氣不足於內，則雖無外受寒邪，而中氣不暖， 
即寒證也。所以瀉痢不能止，飲食不能化，而病有不能愈，正以陽虛多寒也。且瀉痢不止， 
胃氣既傷，膏血切膚，安能不痛？此其為痛，乃因剝及腸臟而然。是以痢因於痛，痛因於痢 
，故凡以寒侵腑臟及脈絡受傷，血動氣滯者，皆能為痛。但察其不實不堅，或喜揉按，或喜 
暖熨，或胸腹如飢而不欲食，或胃脘作嘔而多吞酸，但無實熱等證，則總屬虛寒，安得謂痛 
必因積，積皆實證耶？ 
凡治虛寒之痛者，速宜溫養臟氣，不得再加消伐，致令動者愈動，滑者愈滑，必至危矣 
。若謂諸痛不宜補，必待痛定然後可用，則元氣日去，終無定期。嘗見一醫雲∶痢疾須過七 
日，方可用補。而不知六日已死，執迷不悟，愚亦甚矣！但其痛之甚者，當於溫補藥中稍加 
木香以順其氣，或多加當歸以和其血，俟痛稍減，則當去此二味，蓋又恐木香之耗氣，當歸 
之滑腸也。若寒在下焦而作痛者，必加吳茱萸，其或痛不至甚，則但以溫補脾腎為主，使脾 
腎漸安，則痛當自止，此不必治其痛也。 

<目錄>卷之二十四心集·雜證謨\痢疾
<篇名>論里急後重
屬性：凡里急後重者，病在廣腸最下之處，而其病本則不在廣腸，而在脾腎。凡熱痢、寒痢、 
虛痢皆有之，不得盡以為熱也。蓋中焦有熱，則熱邪下迫，中焦有寒，則寒邪下迫，脾腎氣 
虛，則氣陷下迫。欲治此者，但當察其所因，以治脾腎之本，則無有不愈。然病在廣腸，已 
非食積，蓋食積至此，瀉則無留，而所留者，惟下陷之氣，氣本無形，故雖若欲出而實無所 
出，無所出而又似欲出，皆氣之使然耳。故河間之用芍藥湯，謂行血則便自愈，調氣則後重 
除，是固然矣。然調氣之法，如氣熱者涼之則調，氣寒者溫之則調，氣虛者補之則調，氣陷 
者舉之則調，必使氣和，乃為調氣行血之法，其義亦然。若但以木香、檳榔、當歸、大黃行 
血散氣之屬謂之調和，不知廣腸最遠，藥不易達，而所行所散者，皆中焦之氣耳。且氣既下 
陷，而復以行之散之，則氣必更陷，其能愈乎？矧痢止則後重自止，未有痢不愈而後重能愈 
者也，故凡欲治此者，但當以治痢為主。 

<目錄>卷之二十四心集·雜證謨\痢疾
<篇名>論大孔腫痛
屬性：凡病痢疾，多有大孔腫痛者，其故何也？蓋脾胃不和，則水谷之氣失其正化，而濁惡難 
堪之味出諸孔道，此痛楚之不能免也。又若火因瀉陷，陽為陰逐，則胃中陽氣並逼於下，無 
從解散，此腫之所由生也。所以痢多則痛多，痢少則痛少，痛與不痛，亦由氣之陷與不陷耳 
。故無論寒痢、熱痢，大孔皆能為痛，不能謂痛必由熱也。欲治此者，但治其痢，痢止則腫 
痛自散，亦如後重之法也。自丹溪雲∶大孔痛因熱流於下，木香、檳榔、芩、連加炒乾薑主 
之，是但知火能為腫為痛，亦焉知元陽之下陷也。後人所宗，皆其法也，凡虛寒之輩，其不 
能堪此亦多矣。 

<目錄>卷之二十四心集·雜證謨\痢疾
<篇名>論口渴
屬性：凡瀉痢之證，必多口渴，今人但見口渴，即認為火，而不知有火者固能渴，無火者亦能 
渴，此不可不辨也。如火盛於中，則熏脾爍胃，津液耗干，故酷好冰水，多而不厭，愈涼愈 
快，隨飲隨消者，此因熱而渴，治宜涼也。又如口熱作渴，雖欲飲水而飲不能多者，即非真 
火，不宜涼也。凡口雖乾渴喜涼，而復不喜涼者，是即寒聚於中，而無根之火浮戴於上，此 
最忌寒涼者也。然渴有真渴，有似渴。真渴者，必好茶飲，但以喜熱、喜涼，即可辨其寒熱 
。似渴者，干也，非渴也，口雖干而不欲湯飲，則尤非熱證可知也。然瀉痢之證，因其水泄 
於下，必津涸於上，故不免於渴，渴而欲飲，正以內水不足，欲得外水以相濟也，豈必皆因 
於火乎？諸如此者，必當詳審其有火無火，若火有餘者，自當清火，水不足者，自當滋陰， 
是固然矣。然氣為水母，其有氣虛不能生水者，不補其母則水不能生，而渴不止也。土為水 
主，其有脾虛不能約水者，不強其主則水不能蓄，而渴不止也。使能不治其渴而治其所以渴 
，又何渴病之有？ 

<目錄>卷之二十四心集·雜證謨\痢疾
<篇名>論小水
屬性：凡瀉痢之證，小水必多不利，或多黃赤，此其寒熱虛實大有關係，不可不察也。若暴注 
之瀉，以其清濁不分，水谷並歸於大腸，故水有不利者，惟其暫也。若痢疾之小水，則病本 
不一，今人但見黃赤不利，無不雲其為熱，誤者多矣。凡因於熱者，必其熱赤之甚，或多澀 
痛，或見鮮血，然必上下皆有熱證，方是真熱，此宜清涼治之。若非真熱，則或以中寒而逼 
陽於下者有之，或以瀉痢亡陰而水虧色變者有之，或以下焦陽氣不暖而水無以化者有之，或 
以妄用滲利而 逼干汁者亦有之。但察其三焦無火，則雖黃雖澀，總皆亡陰亡液之證， 
不得通以熱論，速當培補真陰，乃為良法。《內經》曰∶中氣不足，溲便為之變。至哉斯言 
，何今人之不能察也？不獨此也，每見有小水清白而兼腹痛者，仍用芩連之類，余則不知其 
何謂。可恨，可恨。 

<目錄>卷之二十四心集·雜證謨\痢疾
<篇名>論陰陽疑似
屬性：陰陽之道，即養生治病之本，而人有不易知者，以其有莫測之妙也。夫陰陽之用，欲其 
相濟，不欲其相賊。相濟者，相和者也，陰中不可無陽，陽中不可無陰也；相賊者，相害者 
也，陽賊陰則為焦枯，陰賊陽則為寂滅也。凡諸為病者，無非陰陽相賊，而有失其和耳。蓋 
陰陽之性，陰常喜靜而惡動，陽常喜暖而畏寒。及其相賊，則陰畏陽之亢，所以陰遇陽邪， 
非枯則槁；陽畏陰之毒，所以陽逢陰寇，不走即飛。此陰陽相妒之譏，誠多難測，凡諸病劇 
而有假真疑似者，即其證也，而尤於傷寒痢疾為最焉。 
若今之患痢最甚者，多見上下皆有熱證而實非真熱者，何以見之？如煩則似熱非熱，躁 
則似狂非狂，懊 不寧，莫可名狀，此非真陽證也。蓋以精血敗傷，火中無水，而陰失 
其靜，故煩躁若此也。又如飛者飛於上；走者走於下，飛於上則為口渴、喉瘡，或面紅身熱 
，走於下則為孔熱、孔痛，或便黃、便血，此非實熱證也。蓋以水火相刑，陽為陰逐，而火 
離其位，故飛走若此也。今之人，但見此等證候，僉曰察病不離形證，形證之熱既已若此， 
而猶謂之寒，何其妄也。是但知外之有熱，而不知內之有寒也，知上下之有熱，而不知中焦 
之有寒也，又豈知煩躁之為陰虛，而飛走之為陽虛也。余言若此，聞者果能信乎？將猶疑乎？ 
疑似之間，猶不可不辨也。 
且如肌表皆有熱證，本當惡熱而反不舍衣被，或臍腹喜暖而宜熨宜按者，此則外雖熱而 
內則有寒也。又如九竅皆有熱證，必喜冷凍飲料，然有口欲寒而腹畏之，故凡寒冷下咽，則或增 
嘔惡，或加腹疼，或噎塞不行而反生脹悶，或口舌雖有瘡痛而反欲熱湯飲者，此則上下雖熱 
而中焦之有寒也。此外，有陽氣素弱及脈色少神如前論等證，若止知為火，治以寒涼，其奈 
內本因寒，而再加以寒，則寒涼入胃，直犯中焦，是外熱不相及，而中寒必更甚，故致飛者 
愈飛，走者愈走，所謂雪上加霜，欲孤陽之不滅，不可得也。故凡治此者，但能引火歸原， 
使丹田暖則火就燥，下原固則氣歸精，此陰陽顛倒之神理，而或者昧之，跡猶苦海無邊，未 
得其岸，故余悉此，用垂普救之衣缽雲。 

<目錄>卷之二十四心集·雜證謨\痢疾
<篇名>論治（共十條）
屬性：凡治痢之法，其要在虛實寒熱，得其要則萬無一失，失其要則為害最多，辨論如前，所 
當熟察。前如泄瀉門調治諸法，俱宜酌用。 
一、生冷初傷，飲食失調，而胃氣未損，元氣未虧，或為痛、為脹、為暴瀉、暴痢等證 
，而食滯有未清者，宜抑扶煎、五德丸，或平胃散、胃苓湯、五苓散之類，略祛寒滯，愈之 
極易。 
一、脾腎虛弱之輩，但犯生冷，極易作痢。無論大人小兒，凡系脾虛致痢，別無實熱等 
證者，先宜佐關煎溫其脾氣，如或稍深而病及肝腎者，即宜胃關煎為最妙之治，勿以新病畏 
而弗用也。或五德丸、四神丸之類，俱可間用。 
一、病痢，凡脾腎俱虛而危劇可畏者，只宜以胃關煎為最，溫胃飲次之，或相機間用亦 
可。或兼用四維散、九氣丹、復陽丹，庶可保全也。 
一、痢疾嘔惡，兀兀欲吐，或聞食氣即見噁心者，此胃氣虛寒不能容受而然，必宜溫補 
安胃，用五君子煎，或六味異功煎、溫胃飲、聖術煎之類主之。嘔甚者，宜六味回陽飲之屬 
主之。若陰中火虛，氣不歸原而嘔者，宜胃關煎、理陰煎主之。若胃火上沖而致嘔吐者，則 
必有煩熱脹滿等證，乃可用清涼降火等藥，宜大釐清飲、益元散之類主之。 
一、濕熱邪盛，而煩熱喜冷，脈實腹滿，或下痢純紅鮮血者，宜清流飲、黃芩芍藥湯， 
或用香連丸，或用河間芍藥湯。熱甚者，宜大釐清飲，或茵陳飲。此等藥，若數劑不效，便 
當思顧脾腎矣。 
一、痢有發熱者，似乎屬火，宜從涼治。然實熱之證，反未必發熱，惟痢傷精血，陰虛 
水虧者，則最多為熱為躁也。如或虛中有火，脈見有力者，宜加減一陰煎，或保陰煎主之。 
若脈本無力，全屬虛火，則不可治火，單宜壯水補陰，如三陰煎及六味、八味等丸。若陰盛 
格陽而為外熱者，必宜胃關煎及右歸飲之屬主之。 
一、痢疾初作，氣稟尚強，或因縱肆口腹，食飲停滯，凡有實邪脹痛堅滿等證，而形氣 
脈氣俱實者，可先去其積，積去其痢自止。宜承氣湯，或神佑丸、百順丸主之，或用赤金豆 
以微利之，此通因通用，痛隨痢減之法也。但此等證候，必須確審然後用之，若以脾腎虛寒 
致痢，而妄用此藥及寒涼克伐等劑，再敗元陽者，多致不可解救，最當慎也。 
一、禁口不食，乃痢疾最危之候，而自古未有明辨。觀丹溪雲∶禁口痢，胃口熱甚故也 
，用黃連、人參煎汁，終日呷之，如吐再吃，但得一呷下咽便好，人不知此，多用溫藥甘味 
，此以火濟火，以滯益滯也。亦有誤服熱毒之藥犯胃者，當推明而祛其毒。此丹溪之說也。 
而不知禁口之辨，其義最微，豈皆胃口熱甚而總以黃連可治乎？蓋噤口者，以食不得入，雖 
亦有實熱證，而惟脾胃虛寒者居多。若因食積胃中而噤口者，其胸腹必有脹滿，或見硬 
痛，此當行滯去積，積滯去而食自入，如青、陳、楂、朴之屬是也。有因火郁胃中而噤口者 
，其臟腑必多熾熱，或脈見洪數，此當瀉火去熱，邪熱去而食自入，如芩、連、梔、柏之屬 
是也。凡此者，皆以邪蓄於中，乃噤口之實證也。 
然實證無幾，而近之病者，每察其胃口，則多無脹滿等證，或察其大邪，則亦非實熱等 
證，但見其有出無入，而胃口日窮，精神日敗。蓋其既無脹滿，本非積也，又無真熱，本非 
火也，無積無火而食不能入，其故何也？以髒氣不能容受也。不能容受，其故有二∶蓋一由 
脾氣之弱，故或為嘔惡，或為吞酸，或惡聞食氣而泛泛不寧，或飢不能食而枵枵待困，此以 
中焦不運，故食不能入，責在脾也。一由腎氣之弱，故命門不能暖，則大腸不能固，小腸不 
能化，則胃氣不能行，此以下焦失守而化源無主，責在腎也。欲健中焦，非人參、白朮、干 
姜、甘草之屬不可；欲實下焦，非熟地、附子、吳茱萸、肉桂之屬不可。脾腎強而食自入， 
其理甚明，其應如響，余之活人於此者，不勝紀矣。如丹溪之用黃連，及以火濟火，以滯益 
滯之說，乃悉以實火為言，特一曲之見耳。局人意智，絕人生幾，此其關係非小，不得信以 
為然。 
一、久痢陽虛，或因攻擊、寒涼太過，致竭脾腎元神而滑脫不止者，本源已敗，雖峻用 
溫補諸藥，亦必不能奏效矣。宜速灸百會、氣海、天樞、神闕等穴以回其陽，庶或有可望生 
者。 

<目錄>卷之二十四心集·雜證謨\痢疾
<篇名>述古（共八條）
屬性：仲景曰∶夫六腑氣絕於外者，手足寒，上氣，腳縮；五臟氣絕於內，利不禁，下甚者， 
手足不仁。下痢腹脹滿，身體疼痛者，先溫其里，乃攻其表。溫里宜四逆湯，攻表宜桂枝湯 
。 
《褚氏遺書》曰∶陰已耗而復竭之，則大小便牽疼，愈疼則愈欲大小便，愈便則愈疼。 
東垣曰∶飲食有傷，起居不時，損其胃氣，則上升清華之氣反從下降，是為飧泄，久則 
太陰傳少陰而為腸 。里急後重，膿血相雜，數至圊而不能即便者，專用補中益氣湯為 
主，使升降之道行，其痢不治自消矣。里急者，腹中不寬快也，亦有虛坐而大便不行者，皆 
血虛也，血虛則里急後重。 
薛立齋曰∶若白痢久，胃弱氣虛，數至圊而不能便，或少有白膿者，乃土不生金，肺與 
大腸氣傷而下墜也。當用補中益氣湯舉其陽氣，則陰自降而二便自愈。若飲食不入，發熱作 
渴，勢甚危急，用十全大補湯。如不應，送二神丸。若紅痢久，胃弱血虛，脾經血熱下注而 
不愈者，用四物加白朮、茯苓。若脾經氣虛，不能統血而不愈者，用四君加川芎、當歸。若 
中氣下陷，不能攝血而不愈者，用補中益氣湯。 
凡嘔吐，食不得下，其或脾胃素有實熱，或過食辛辣濃味而暴患者，宜開胃行滯。若胃 
氣虛，隔嘔吐者，宜六君加生薑。凡痢，腹痛後重，怕手按腹，或脈洪實者，為積滯閉結， 
宜疏通之。若腹痛後重，喜手按腹，或脈微細，為陽氣虛寒，宜六君、乾薑溫補脾氣。 
凡氣血虛而作痢，若脾虛血弱者，宜四君子湯。胃虛血弱者，補中益氣湯。久病氣血俱 
虛者，八珍湯。若脾氣虛寒下陷，補中益氣湯加粟殼、姜、桂，如不應，急用附子。若氣血 
虛弱，宜十全大補湯加附子、粟殼。若命門火衰，宜八味丸以補母氣。若腹痛作渴，飲湯， 
手按之而痛稍止者，俱宜溫補脾胃。 
徐東皋曰∶凡痢疾之治，須審病者氣體濃薄，曾無通瀉及用攻積苦寒之藥，脈之有力無 
力，及正氣邪氣有餘不足，對證施治，未有弗效。今醫治痢，多峻用下劑及苦寒太過，鮮有 
不致誤者，況年高與體弱之人，遂致元氣虛陷，反不能支。胃氣既虛，其痢益甚，有陽虛陷 
入陰中，則脫血陣陣而下者，醫尚謂血痢不已，仍用苦寒，漸至脈絕，四肢厥冷而死者，曷 
可勝紀。且今人之患痢者，多有脾胃先虛而後積滯，通滯之劑宜酌用也，稍或過之，遂致虛 
脫，蓋有由焉。 

<目錄>卷之二十四心集·雜證謨\痢疾
<篇名>附按（共三條）
屬性：王海藏治楊師三朝三大醉，至醒，發大渴，飲冷水冰茶各三杯，遂病，便血約一盆。先 
用吳茱萸丸，又用平胃五苓各半散，三大服血止。後復為白痢，又與神應丸，四服白痢乃止 
。或曰∶何不用黃連之類以解毒，而反用溫熱之劑？予曰∶若用寒涼，其疾必大變，蓋寒毒 
內傷，復用寒涼，非其治也。況血為寒所凝，浸入大腸而下，得溫乃行，所以用溫熱其血自 
止。經曰∶治病必求其本，此之謂也。胃既得溫，其血不凝而自行，各守其鄉也。觀此治法 
，可見治血痢者，豈可偏執為熱乎？又海藏曰∶暑月久血痢，不可用黃連，陰在內也。 
《夷堅甲志》雲∶昔虞丞相自渠川被召，途中冒暑，得泄痢連月，蘿壁間有韻語云∶暑 
毒在脾，溫氣連腳，不泄則痢，不痢則瘧。獨煉雄黃，蒸餅和藥，甘草作湯，服之安樂。別 
作治療，醫家大錯。如方製藥，其疾隨愈。按∶此說頗奇，雖未及用，姑亦錄之，以存其法 
。 
《唐太宗實錄》雲∶貞觀中，上病氣痢，久未痊，服眾醫藥不應，因下詔訪問，時金吾 
長張寶藏曾困此疾，即具疏以乳煎蓽茇方。上服之，立效，宣下宰臣與五品官，魏徵難之， 
逾六月不擬。上疾復發，復進之又平。因問左右曰∶進方人有功，未見除授，何也？征懼曰 
∶未知文武二吏。上怒曰∶治得宰相，不妨授三品，我豈不及汝耶？即命與三品文官，授鴻 
臚寺卿。其方用牛乳半斤，蓽茇三錢，同煎減半，空腹頓服。 

<目錄>卷之二十四心集·雜證謨\痢疾
<篇名>痢疾論列方
屬性：抑扶煎（新熱十一） 佐關煎（新熱十） 胃關煎（新熱九） 五苓散（和一八二） 胃苓湯 
（和百九十） 溫胃飲（新熱五） 平胃散（和十七） 四逆湯（熱十四） 百順丸（新攻六） 四君 
子湯（補一） 五德丸（新熱十八） 四神丸（熱一五一） 五君子煎（新熱六） 二神丸（熱百五 
十） 復陽丹（新熱二十） 六君子湯（補五） 四維散（新熱十二） 九氣丹（新熱二三） 吳茱 
萸丸（熱百四十） 六味丸（補百二十） 八味丸（補一二一） 大釐清飲（新寒五） 理陰煎（新 
熱三） 右歸飲（新補三） 六味異功煎（新熱七） 四物湯（補八） 八珍湯（補十九） 六味回 
陽飲（新熱二） 三陰煎（新補十一） 保陰煎（新寒一） 十全大補湯（補二十） 桂枝湯（散九） 
神應丸（未收） 補中益氣湯（補三十） 清流飲（新寒六） 茵陳飲（新寒八） 加減一陰煎（ 
新補九） 香連丸（寒百十三） 益元散（寒百十二） 河間芍藥湯（攻三二） 大承氣湯（攻一） 
神佑丸（攻四八） 黃芩芍藥湯（寒百九） 赤金豆（新攻二） 聖術煎（新熱二五） 

<目錄>卷之二十四心集·雜證謨\痢疾
<篇名>論外備用方
屬性：歸脾湯（補三二） 大防風湯（補九八 痢後風） 十寶湯（補九六 虛寒） 大七香丸（和 
一三一 寒氣） 戊己丸（和二百二 溫熱） 黃芩半夏生薑湯（和十六 乾嘔） 斗門方（和一 
九九 毒痢膿血） 藿香正氣散（和二十 寒滯） 真人養臟湯（和一九四 調和） 簡易八方（ 
和二百） 大黃湯（攻十一 濕熱） 木香化滯湯（寒百十 濕熱滯） 黃芩湯（寒百五 乾嘔痢 
）六神丸（寒百十四 食積熱痢） 黃 散（寒百八 熱赤痢） 理中湯（熱一 中寒） 蓽茇 
丸（熱一五六 寒痢） 白朮聖散子（熱一三六 固腸溫胃） 白通湯（熱一四五 少陰痢） 桂 
香丸（熱一六二 冷滑不禁） 附子茴香散（熱一四八 暖胃和中） 固腸散（固五十 溫固） 
桃花丸（固五六 冷滑久痢） 訶梨勒丸（熱一五九 寒滑痢） 固腸丸（固五三 溫補固澀） 
大斷下丸（固五四 溫澀） 生地黃湯（固五七 熱血痢） 澀腸散（因二八六 敷摻） 當歸黃 
湯（補九七 妊娠下痢） 昇陽除濕防風湯（和百八十 濕滯） 

<目錄>卷之二十五心集·雜證謨\心腹痛
<篇名>經義
屬性：《舉痛論》帝曰∶願聞人之五臟卒痛，何氣使然？岐伯對曰∶經脈流行不止，環周不 
休，寒氣入經而稽遲，泣而不行，客於脈外則血少，客於脈中則氣不通，故卒然而痛。帝曰 
∶其痛或卒然而止者，或痛甚不休者，或痛甚不可按者，或按之而痛止者，或按之無益者， 
或喘動應手者，或心與背相引而痛者，或脅肋與少腹相引而痛者，或腹痛引陰股者，或痛宿 
昔而成積者，或卒然痛死不知人，少間復生者，或痛而嘔者，或腹痛而後泄者，或痛而閉不 
通者，凡此諸痛，各不同形，別之奈何？岐伯曰∶寒氣客於脈外則脈寒，脈寒則縮蜷，縮蜷 
則脈絀急，絀急則外引小絡，故卒然而痛，得炅則立止，因重中於寒，則痛久矣。寒氣客於 
經脈之中，與炅氣相薄則脈滿，滿則痛而不可按也，寒氣稽留，炅氣從上，則脈充大而血氣 
亂，故痛甚不可按也。寒氣客於腸胃之間，膜原之下，血不得散，小絡急引故痛，按之則血 
氣散，故按之痛止。寒氣客於俠脊之脈，則深按之不能及，故按之無益也。寒氣客於沖脈， 
沖脈起於關元，隨腹直上，寒氣客則脈不通，脈不通則氣因之，故喘動應手矣。寒氣客於背 
俞之脈則脈泣，脈泣則血虛，血虛則痛，其俞注於心，故相引而痛，按之則熱氣至，熱氣至 
則痛止矣。寒氣客於厥陰之脈，厥陰之脈者，絡陰器，繫於肝，寒氣客於脈中則血泣脈急， 
故脅肋與少腹相引痛矣。厥氣客於陰股，寒氣上及少腹，血泣在下相引，故腹痛引陰股。寒 
氣客於小腸膜原之間，絡血之中，血泣不得注於大經，血氣稽留不得行，故宿昔而成積矣。 
寒氣客於五臟，厥逆上泄，陰氣竭，陽氣未入，故卒然痛死不知人，氣復反則生矣。寒氣客 
於腸胃，厥逆上出，故痛而嘔也。寒氣客於小腸，小腸不得成聚，故後泄腹痛矣。熱氣留於 
小腸，腸中痛，癉熱焦渴則堅干不得出，故痛而閉不通矣。帝曰∶所謂言而可知者也，視而 
可見奈何？岐伯曰∶五臟六腑固盡有部，視其五色，黃赤為熱，白為寒，青黑為痛，此所謂 
視而可見者也。帝曰；捫而可得奈何？岐伯曰∶視其主病之脈堅而血反陷下者，皆可捫而得 
也。 
賓按∶本篇論痛，總計一十三條，所言寒氣與炅氣相薄，及熱氣留於小腸閉而不通者， 
止二條為熱證，而其他皆屬於寒，則此證之概可知，學人當思所辨矣。 
《終始篇》曰∶病痛者陰也，痛而以手按之不得者陰也，深刺之。 
《痹論》帝曰∶內舍五臟六腑，何氣使然？岐伯曰∶五臟皆有合，病久而不去者，內 
舍於其合也。胞痹者，少腹膀胱按之內痛，若沃以湯，澀於小便，上為清涕。痛者，寒氣多 
也，有寒故痛也。 
《骨空論》曰∶ 絡季脅引少腹而痛脹，刺噫嘻。 
《調經論》曰∶實者外堅充滿，不可按之，按之則痛。虛者聶辟氣不足，按之則氣足以 
溫之，故快然而不痛。 
《平人氣象論》曰∶寸口脈沉而弱，曰寒熱及疝瘕少腹痛。寸口脈沉而橫，曰脅下有積 
，腹中有橫積痛。脈急者，曰疝瘕少腹痛。 
《邪氣臟腑病形篇》曰∶心脈微急為心痛引背，食不下。 
《衛氣篇》曰∶新積痛可移者，易已也；積不痛，難已也。 
《厥病篇》曰∶闕心痛，與背相控，善螈，如從後觸其心，傴僂者，腎心痛也。厥心痛 
，腹脹胸滿，心尤痛甚，胃心痛也。厥心痛，痛如以錐針刺其心，心痛甚者，脾心痛也。厥 
心痛，色蒼蒼如死狀，終日不得太息，肝心痛也。厥心痛，臥若徒居，心痛間，動則痛益甚 
，色不變，肺心痛也。真心痛，手足清至節，心痛甚，旦發夕死，夕發旦死。腸中有蟲瘕及 
蛟，心腸痛， 作痛腫聚，往來上下行，痛有休止，腹熱喜渴涎出者，是蛟 
也。以上皆有刺法，詳在本經。 
《雜病篇》曰∶心痛引腰脊，欲嘔，取足少陰。心痛，腹脹嗇嗇然，大便不利，取足太 
陰。心痛引背不得息，刺足少陰，不已，取手少陽。心痛引小腹滿，上下無常處，便溲難， 
刺足厥陰。心痛，但短氣不足以息，刺手太陰。心痛，當九節刺之，按已刺按之，立已。不 
已，上下求之，得之立已。 
《六元正紀大論》曰∶不遠熱則熱至，不遠寒則寒至，寒至則堅痞腹滿，痛急下痢之病 
生矣。土郁之發，甚則心痛脅 ，嘔吐霍亂，飲發注下。金郁之發，心脅滿引少腹，善 
暴痛，不可反側。水郁之發，民病寒客心痛。木郁之發，民病胃脘當心而痛，上支兩脅，膈 
咽不通，食飲不下。火郁之發，民病骨痛，腹中暴痛。 
《邪氣臟腑病形篇》曰∶大腸病者，腸中切痛而鳴濯濯，冬日重感於寒即泄，當臍而痛 
，不能久立，與胃同候，取巨虛上廉。胃病者，腹 脹，胃脘當心而痛，上支兩脅，膈 
咽不通，食飲不下，取之三里也。小腸病者，小腹痛，腰脊控睪而痛，時窘之後，取之巨虛 
下廉。膀胱病者，小腹偏腫而痛，以手按之，即欲小便而不得，取委中央。 
《五邪篇》曰∶邪在肝，則兩脅中痛，寒中，惡血在內，行善掣節時腳腫。邪在脾胃， 
則病肌肉痛。陽氣不足，陰氣有餘，則寒中腸鳴腹痛。邪在心，則病心痛喜悲，時眩仆。以 
上俱有刺法在本經。 
《經脈篇》曰∶脾足太陰之脈，入腹屬脾絡胃，其支者，復從胃，別上膈注心中。是動 
則病舌本強，食則嘔，胃脘痛，腹脹善噫，心下急痛，得後與氣，則快然如衰。心手少陰之 
脈，起於心中，出屬心系，是動則病嗌干心痛，渴而欲飲。腎足少陰之脈，其支者，從肺出 
絡心。是動則心如懸若飢狀，舌干，咽腫，煩心，心痛。心主手厥陰之脈，起於胸中，出屬 
心包絡。是動則胸脅支滿，煩心心痛。膽足少陽之脈，其直者，從缺盆下腋，循胸循脅里。 
是動則病口苦，善太息，心脅痛不能轉側。 

<目錄>卷之二十五心集·雜證謨\心腹痛
<篇名>論證（共四條）
屬性：凡病心腹痛者，有上中下三焦之別。上焦者，痛在膈上，此即胃脘痛也，《內經》曰胃 
脘當心而痛者即此。時人以此為心痛，不知心不可痛也，若病真心痛者，必手足冷至節，爪 
甲青，旦發夕死，夕發旦死，不可治也。中焦痛者，在中脘，脾胃間病也。下焦痛者，在臍 
下，肝腎大小腸膀胱病也。凡此三者，皆有虛實寒熱之不同，宜詳察而治之。 
一、痛有虛實，凡三焦痛證，惟食滯、寒滯、氣滯者最多，其有因蟲、因火、因痰、因 
血者，皆能作痛。大都暴痛者多有前三證，漸痛者多由後四證。但蟲痛、痰痛多在中焦，火 
痛則三焦俱有之，血痛則多在下焦，然惟婦人則常有血證，而男子則少也。諸如此類，但察 
其多滯多逆者方是實證，如無滯逆，則不得以實論也。辨之之法，但當察其可按者為虛，拒 
按者為實。久痛者多虛，暴痛者多實。得食稍可者為虛，脹滿畏食者為實。痛徐而緩，莫得 
其處者多虛，痛劇而堅，一定不移者為實。痛在腸臟中，有物有滯者多實，痛在腔脅經絡， 
不干中髒，而牽連腰背，無脹無滯者多虛。脈與證參，虛實自辨。微實者，宜調不宜攻；大 
實者，或上或下，非攻不可；純虛者，或氣或血，非大補不可。 
一、痛證有寒熱，誤認之則為害不小。蓋三焦痛證，因寒者常居八九，因熱者十唯一二 
，觀《內經·舉痛》等論，義可知矣。蓋寒則凝滯，凝滯則氣逆，氣逆則痛脹由生，而熱則 
流通，多不然也。雖熱證亦常有痛，然熱者必有明辨，如《內經》所言腸中痛而癉熱焦渴， 
則堅干不得出，閉而不通者，此因燥結熱閉，故能作痛，然必有煩熱等證，乃因於火，最易 
見也。今之醫家，但見心腹痛證，無問有無寒熱，便雲諸痛皆屬於火，多用寒涼，不知此說 
出自何典？而彼此訛傳，無墨無根，妄亦甚矣。又見丹溪治法雲∶凡心腹痛者，必用溫散， 
此是鬱結不行，阻氣不運，故痛也，此說誠是也。然又引《原病式》雲∶若欲行溫散，寧無 
助火添病也。由是古方多以山梔為主，加熱藥為嚮導，或用二陳湯加川芎、蒼朮，倍加梔子 
煎服，痛甚者，加炒乾薑反佐之，若此議論治法，余則大有不服。夫致病之由，熱者自熱， 
寒者自寒，病因火邪，清利自愈，固不必反佐也；病因寒滯，溫散自愈，又何為反助火耶？ 
蓋寒者熱之，熱者寒之，此自正治之正理，豈可不論經權，不分從逆，既宜梔子，又宜乾薑 
，概用反佐而治寒犯寒，治熱犯熱乎？因致後代醫流，凡有見不真者，每每藉此為成法，而 
藉口反佐，誤人於疑似之中者不少矣。故余特為反佐論在前二卷中，以盡其義，宜均察也。 
一、痛證當辨有形無形。無形者痛在氣分，凡氣病而為脹為痛者，必或脹或止而痛無常 
處，氣聚則痛而見形，氣散則平而無跡，此無形之痛也，但宜順氣，氣順則痛自愈矣。有形 
者痛在血分，或為食積。凡血 食積而為脹痛者，必痛有常所，而脹無休息，不往不來 
，不離其處者，是有形之痛也。然或食或血，察得所因，乃可攻而去之，此二者之當辨也。 

<目錄>卷之二十五心集·雜證謨\心腹痛
<篇名>論痛脈
屬性：凡諸病之虛實，辨之於脈者皆易，惟心腹痛證，則有大有小，其脈多有難辨，雖滑實有 
力者，固多實邪，虛弱無神者，固多虛邪，此其常也。然暴痛之極者，每多沉伏、細澀，最 
似極虛之候。不知氣為邪逆，氣逆則脈道不行而沉伏異常，此正邪實之脈，然於沉伏之中細 
察之，必有梗梗然弦緊之意，此必寒邪阻遏陽氣者，多有是脈，若火邪作痛，則不然也。凡 
見此者，不得因其細極、微極便認為虛脫，妄用補劑，必大誤矣。辨此之法，但當察其形氣 
，以見平素之強弱，問其病因，以知新病久病，及何所因而起。大都暴病痛急，而脈忽細伏 
者多實邪，久病痛緩，而脈本微弱者為虛邪，再以前論虛實之法酌之，以理參而診之，則萬 
無一失矣。 

<目錄>卷之二十五心集·雜證謨\心腹痛
<篇名>論治（共十五條）
屬性：凡心腹痛證，必須先辨寒熱，如無熱證熱脈，則定非火邪，不得妄用涼藥。 
凡治心腹痛證，古雲∶痛隨利減，又曰∶通則不痛，此以閉結堅實者為言。若腹無堅滿 
，痛無結聚，則此說不可用也。其有因虛而作痛者，則此說更如冰炭。 
一、凡痛在上焦者，如因停滯，既痛兼脹，不易行散，而痛極難忍者，欲其滯去速效， 
無如吐之之妙，宜於新方吐法中擇而用之。若無停積脹急，而或寒或氣，微有凝滯而作痛者 
，但順其氣，無有不愈。 
一、胃脘痛證，多有因食、因寒、因氣不順者，然因食因寒，亦無不皆關於氣，蓋食停 
則氣滯，寒留則氣凝，所以治痛之要，但察其果屬實邪，皆當以理氣為主，宜排氣飲加減主 
之；食滯者兼乎消導，寒滯者兼乎溫中，若止因氣逆，則但理其氣，病自愈矣。其有諸藥不 
效，氣結難解者，惟神香散為妙。若氣有滯逆，隨觸隨發者，宜用後簡易二方最妙。 
一、下焦小腹痛者，或寒，或熱，或食，或蟲，或血，或氣逆，皆有之。凡閉結者，利 
之下之，當各求其類而治之。 
一、寒滯之痛，有因內寒者，如食寒飲冷之類是也，必兼寒兼食，隨其宜而治之，如上 
法可也。有因外寒者，或觸冒不時之寒邪，或犯客令之寒氣，或受豪雨沙氣之陰毒，以致心 
腹攪痛，或吐或瀉，或上不能吐，下不能瀉，而為乾霍亂危劇等證，總由寒氣犯髒，或在上 
焦，或在中下二焦。凡痛急在上者，用吐最妙；在中在下者，俱宜解寒行滯，以排氣飲為主 
加減治之，或不換金正氣散，或和胃飲、平胃散、十香丸之類，皆可擇用。其有寒逆之甚者 
，宜四逆湯、理中湯之類主之。又神香散可解三焦之滯，當隨證作引以送之。 
一、血積之有腹痛者，是即蓄血證也，而血證之屬有四。一、傷寒有蓄血證。成無己曰 
∶邪氣聚於下焦，則津液不得通，血氣不得行，或溺或血，留滯於下，是生脹滿而硬痛 
也。若從心下至少腹硬滿而痛，小便利者，則是蓄血之證，此當分而治之。其他證治詳 
義，並見傷寒門。一、婦人有血痛證，詳見婦人門。一、跌打損傷有瘀血腹痛證，但去其瘀 
而痛自愈。凡氣血和平者，宜通瘀煎加減治之。其有血滯便結，邪實不通者，宜桃仁承氣湯 
、百順丸主之；或血虛燥結，便閉不通者，宜玉燭散主之。一、食郁既久，而胃脘有瘀血作 
痛者，生韭飲。 
一、氣血虛寒，不能營養心脾者，最多心腹痛證，然必以積勞積損及憂思不遂者，乃有 
此病；或心、脾、肝、腎氣血本虛而偶犯勞傷，或偶犯寒氣及飲食不調者，亦有此證。凡虛 
痛之候，每多連綿不止，而亦無急暴之勢，或按之、揉之、溫之、熨之痛必稍緩，其在心脾 
胸脅之間者，則或為戚戚，或為慌慌，或似嘈非嘈，或飢勞更甚，或得食稍可，或 
懊無跡，莫可名狀，或形色青黃，或脈微氣弱，是皆虛寒之證，此非甘溫養血，補胃 
和中不可也，宜大小營煎，理陰煎之類加減主之。若氣虛者，必大加人參，陽衰者，必佐以 
桂、附、乾薑。丹溪曰∶諸痛不可補氣。此惟邪實氣滯者當避之，而曰諸痛皆然則謬矣，不 
可執以為辭也。一、下虛腹痛，必因虛挾寒，或陽虛中寒者乃有之，察無形跡而喜按喜暖者 
是也，治宜補陰逐寒，必宜理陰煎主之。然男子則間或有之，惟女人則因虛而痛者更多。蓋 
女人有月經帶濁之病，所以為異，亦宜理陰煎大劑主之，余用此以活人多矣。若虛中挾滯而 
血有不行者，惟決津煎為最妙。諸未盡者，詳婦人門。凡治心腹痛證，已經攻擊滌盪，愈而 
復作，或再三用之而愈作愈甚，或脈反浮弦虛大者，皆為中虛之候，此當酌其虛實而或兼治 
邪氣，或專補正氣。若用補無礙，則當漸進，切不可雜亂妄投，以自掣其肘，但當純用補藥 
，使脾胃氣強，得以營運，則邪氣自不能犯，又何疼痛之有？ 
一、火邪熱郁者，皆有心腹痛證。如火在上焦，痛而兼脹者，宜於行氣導滯藥中倍加山 
梔、黃芩之屬以治之；若有痛無脹者，或宜加芍藥、生地、麥冬以佐之。若火在下焦者，宜 
大釐清飲，或茵陳飲之類主之。然火在上者，必有煩熱、焦渴、喜冷等證，火在下者，必有 
脹熱、秘結、淋澀等證，務兼脈證，察其真有火邪，方可治以寒涼，如無火證火脈，則不得 
妄稱為火以誤治也。 
一、蟲痛證治，詳見諸蟲門。 
一、痰飲停滯胸膈，亦能作痛。凡胸脅膨悶，漉漉有聲，或作醋酸心嘔惡，或痛連脅背 
者，皆其證也。宜清膈煎、二陳湯、橘皮半夏湯、《局方》四七湯，及括痰丸、潤下丸之類 
並皆治之。又若東垣草豆蔻丸、丹溪白螺丸，亦皆治痰之劑。若郁痰凝結，消之不去者，非 
用吐法不能除也。 
一、陰寒腹痛者，凡男婦有因房室之後中寒而痛極者，此陰寒也。宜先用蔥、姜搗爛炒 
熱，或熱磚之屬熨其臍腹，以解其寒極凝滯之氣，然後用理陰煎，或理中湯、四逆湯之類加 
減治之。其有痛極至危者，須速灸神闕、氣海等穴。 
一、凡胸腹之痛，有無關於內，而在筋骨、皮肉之間者，此邪之在經，不可混作里證。 
必須詳問的確，但當分其或火，或寒，或氣，或勞傷，或血滯，或血虛，或有淫瘡邪毒留蓄 
在經，辨其所因，庶不致謬，而治之亦易也。 
一、大人小兒，或素因口腹不節，致傷脾胃，以後或寒或食，凡有所觸即為腹痛，屢發 
不已，或為脹滿、食減等證者，惟芍藥枳術丸為最妙，宜加減用之。 
一、凡胸膈大痛，連及脅背，藥不能納，到口即吐者，此則無論諸藥，皆可發吐，因就 
其勢探而吐之，則最易最捷，吐出邪滯積痰，痛可立止。若邪猶未盡，痛猶未止，則再以前 
藥與之，務盡其邪，無不愈者。 

<目錄>卷之二十五心集·雜證謨\心腹痛
<篇名>述古（共二條）
屬性：陳無擇雲∶十二經絡，外感六淫，則其氣閉塞，郁於中焦，氣與邪爭，發為疼痛。足厥 
陰心痛，兩脅急，引小腹連陰股相引痛。手心主心痛，徹背，心煩，掌中熱，咽干，目黃赤 
，脅滿。足太陰心痛，腹脹滿，澀澀然大便不利，膈悶咽塞。手太陰心痛，短氣不足以息， 
季脅空痛，遺矢無度，胸滿煩心。足少陰心痛，煩極，面黑，心懸若飢，胸滿，腰脊痛。背 
輸諸經心痛，心與背相引，心痛徹背，背痛徹心。諸腑心痛，難以俯仰，小腹上沖，卒不知 
人，嘔吐泄瀉。此皆諸經、諸俞、諸腑涉邪所致，病屬外所因。若五臟內動，汨以七情，則 
其氣痞結，聚於中脘，氣與血搏，發為疼痛。肝心痛者，色蒼蒼如死狀，終日不得太息。真 
心痛者，（如前經義）脾心痛者，如錐針刺其心腹，蘊蘊然氣滿。肺心痛者，若從心間起，動 
作痛益甚，色不變。腎心痛者，與背相控，善螈，如物從後觸其心，身傴僂。胃心痛者，腹 
痛胸滿，不下食，食則不消。皆髒氣不平，喜怒憂鬱所致，此屬內因。飲食勞逸，觸忤非類 
，使髒氣不平，痞膈於中，食飲遁注，變亂腸胃，發為疼痛。或飲啖生冷果實，中冷不能消 
散，結而為積，還食還發，名積心痛。及有髒寒生蛔致心痛者。所謂九種心痛，曰飲、曰食 
、曰風、曰冷、曰熱、曰悸、曰蟲、曰注、曰去來痛者，除風熱寒屬外所因，余皆不內外因 
。更有婦人惡血入心脾經，發作疼痛，尤甚於諸痛。更有卒中、客忤、鬼擊、屍疰，使人心 
痛，亦屬不內外因。 
丹溪曰∶心痛即胃脘痛，雖日數多，不吃食不死，若痛方止便吃物，還痛。必須三五服 
藥後，方可漸漸吃物。痛甚者，脈必伏，用溫藥附子之類，不可用參術。脈弦者是食，宜溫 
散。蓋食得寒則凝，得熱則化，更用行氣，或利藥助之，無不愈。脈滑者是痰，痰因氣滯而 
聚，阻礙道路，氣不得通而痛，宜導痰解郁。凡痛必用溫散，以其鬱結不行，阻氣不運故也 
。腹痛以手可重按者屬虛，宜參、術、姜、桂之類；手不可按者是實，宜用硝黃下之。肥白 
人腹痛，多是氣虛兼濕痰，宜半夏、人參、二術之類。飲食過傷而腹痛，宜木香檳榔丸下之 
。如氣虛之人傷飲食而腹痛，宜調補胃氣並消導藥，參、術、山楂、枳實、麥芽、木香、神 
曲之類。如腹中常有熱而痛，此為積熱，宜調胃承氣湯下之。小腹實痛，用青皮以行其氣； 
小腹因寒而痛，宜桂枝、吳茱萸。臍下忽大痛，人中黑者，多死。心痛，用山梔並劫藥止之 
，若又復發，前藥必不效，可用玄明粉一服立止。脈堅實，不大便者，下之。 

<目錄>卷之二十五心集·雜證謨\心腹痛
<篇名>食停小腹新按
屬性：凡腹痛因食者，或因滯物，或因冷物，皆能停積中脘，須用前治食法加減治之，此正法也 
，然又有食停小腹者。余嘗治一上舍，年及三旬，因午刻食水煮麵角，將至初更，食及小腹 
，下至右角間，遂停積不行，而堅突如拳，大如鵝卵，其痛之劇，莫可名狀。余為治之，察 
其明系面積，顯而無疑，然計其已入大腸，此正通則不痛之證也，乃與木香檳榔丸，連下 
二三次，其痛如故。因疑藥力之緩，猶未及病，乃更投神佑丸以瀉之，又不效。余謂此必藥 
性皆寒，故滯有不行也，因再投備急丸，雖連得大瀉，而堅痛毫不為減。斯時也，余計窮矣 
。因潛測其由，不過因面，豈無所以制之？今既逐之不及，使非借氣以行之不可也。且計面 
毒非大蒜不殺，氣滯非木香不行，又其滯深道遠，非精銳之響導不能達，乃用火酒磨木香， 
令其嚼生蒜一瓣，而以香酒送之。一服後，覺痛稍減，三四服後，痛漸止而食漸進，方得全 
愈。然雖痛止食進，而小腹之塊仍在，後至半年許始得消盡。由是知欲消食滯，即大黃、巴 
豆猶有所不能及，而推宜行氣為先也。且知飲食下行之道，乃必由小腹下右角間，而後出於 
廣腸，此自古無人言及者，故並筆之，用以廣人之聞見。 

<目錄>卷之二十五心集·雜證謨\心腹痛
<篇名>括痧新按
屬性：向予荊人，年及四旬，於八月終初寒之時，偶因豪雨後中陰寒沙毒之氣，忽於二鼓時， 
上為嘔惡，下為胸腹攪痛，勢不可當。時值暮夜，藥餌不及，因以鹽湯探吐之，痛不為減， 
遂連吐數次，其氣愈升，則其痛愈劇，因而上塞喉嗌，甚至聲不能出，水藥毫不可入，危在 
頃刻間矣。余忽憶先年曾得秘傳括痧法，乃擇一光滑細口瓷碗，別用熱湯一鍾，入香油一二 
匙，卻將碗口蘸油湯內，令其暖而且滑，乃兩手覆執其碗，於病者背心輕輕向下刮之，以漸 
加重，碗干而寒，則再浸再刮，良久，覺胸中脹滯漸有下行之意，稍見寬舒，始能出聲。頃 
之，忽腹中大響，遂大瀉如傾，其痛遂減，幸而得活。瀉後得睡，一飯頃，復通身瘙癢之極 
，隨發出疙瘩風餅如錢大者，不計其數，至四鼓而退。愈後細窮其義，蓋以五臟之系，咸附 
於背，故向下刮之，邪氣亦隨而降。凡毒瓦斯上行則逆，下行則順，改逆為順，所以得愈。雖 
近有兩臂刮痢之法亦能治痛，然毒深病急者，非治背不可也。至若風餅疙瘩之由，正以寒毒 
之氣充塞表里，經髒俱閉，故致危劇，今其髒毒既解，然後經氣得行，而表里俱散也。可見 
寒邪外感之毒，凡髒氣未調，則表亦不解，表邪未散，則髒必不和，此其表里相關，義自如 
此，故治分緩急，權衡在人矣。繼後數日，一魏姓者，亦於二鼓忽患此證，治不得法，竟至 
五鼓痛極而斃。遇與不遇，此其所以為命也。 

<目錄>卷之二十五心集·雜證謨\心腹痛
<篇名>附按
屬性：徐東皋雲∶匡掌科夫人，年三十餘，病胃脘連胸脅痛，日輕夜甚，兩寸關脈弦滑有力。 
諸醫以積滯凝寒，用發散及攻下藥，繼用鐵刷散，四磨飲等方，俱不效。後用湯水，皆吐而 
不納，經月不食，痛且益甚。予謂其為痰郁明矣，但痛久弱甚，不敢行吐法，奈何？偶一醫 
謂五靈脂、沒藥素用有效，眾皆哂之曰∶此藥用之多矣。予謂∶再用亦無妨，何哂之有？彼 
用酒調，病者到口便吐，隨吐綠痰兩碗許，痛即止，遂納飲食。此蓋痰在膈上，攻下之亦不 
去，必得吐法而後愈，經曰∶有故無殞，此之謂歟。 

<目錄>卷之二十五心集·雜證謨\心腹痛
<篇名>簡易方
屬性：一、胃脘當心而痛，或氣或寒，觸而屢發者，用荔枝核燒微焦，每荔枝核一錢，加木香 
七分，共為末，以清湯下一錢許，數服可以除根，屢試神效者。 
一、胸膈胃脘大痛，察有邪滯，連用排氣飲及諸藥全不見效者，但用牙皂角，以微火燒 
，煙甫盡即取起，為末，用燒酒調送七八分或一錢許，其效如神，亦余試效者。 
《兵部手集》方∶治久心痛十年五年者，隨手效。用小蒜以釅醋煮熟頓服，此後再不發 
。 
治脾痛三方歌∶腹脹脾疼怎抵當，椒姜之外有丁香，三般等分羅為末，調入白鹽與白湯 
。 
水磨烏藥治脾疼，每服須教一盞濃，一片陳皮一蘇葉，再煎濃服有神功。 
心與脾疼有妙方，良姜切碎等檳榔，兩般同炒研為末，米飲同調服亦良。 
食療方∶治五臟冷痛、心腹痛，以胡椒二十一粒，擂碎，熱酒服之。 
《肘後》方∶治心腹俱脹痛，短氣欲死，或已絕者，用官桂三兩，切碎，以水一升二合 
，煮八合，去渣，頓服。無桂用姜亦可。 

<目錄>卷之二十五心集·雜證謨\心腹痛
<篇名>腹痛灸法
屬性：內關、中脘、氣海、神闕（填椒鹽灸之）、水分、隔俞、脾俞、胃俞。 

<目錄>卷之二十五心集·雜證謨\心腹痛
<篇名>心腹痛論列方
屬性：吐法（新攻一） 備急丸（攻五二） 大釐清飲（新寒五） 四逆湯（熱十四） 排氣飲（新和 
六） 《局方》四七湯（和九七） 大營煎（新補十四） 小營煎（新補十五） 木香檳榔丸（攻四 
九） 通瘀煎（新因五） 神香散（新和二十） 桃仁承氣湯（攻四） 潤下丸（和百十七） 二陳 
湯（和一） 調胃承氣湯（攻三） 清膈煎（新寒九） 茵陳飲（新寒八） 括痰丸（新和十九） 橘 
皮半夏湯（和十三） 玉燭散（攻二四） 十香丸（新和十五） 芍藥枳術丸（新和十六） 平胃散 
（和十七） 生韭飲（和一五一） 白螺丸（和百十五） 東垣草豆蔻丸（和一六七） 和胃飲（新 
和五） 理陰煎（新熱三） 神佑丸（攻四八） 不換金正氣散（和二一） 決津煎（新因二） 百 
順丸（新攻六） 理中湯（熱一） 

<目錄>卷之二十五心集·雜證謨\心腹痛
<篇名>論外備用方
屬性：荔枝散（新因二八 氣痛） 赤金豆（新攻二 堅積） 木香順氣散（和四三 氣滯） 歸脾 
湯（補三二） 游山散（和七六 心脾痛） 調氣平胃散（和十八） 參附湯（補三七） 神佑丸（ 
攻五三 寒積痛） 附子茴香散（熱一四八 暖胃和中） 人參散（和一六二 虛寒） 牙皂散（ 
新因二七 結氣） 藿香安胃散（熱七一 寒嘔） 四磨飲（和五二 行氣） 強中湯（熱九一 
生冷傷脾） 茱萸四逆湯（熱十八 小腹痛） 蘇合丸（和三七一 氣逆心痛） 鐵刷散（熱百九 
寒濕積） 八味建中湯（補二五） 烏藥散（和七四 血氣壅滯） 益黃散（和十九 寒滯） 
指迷七氣湯（和五一 積痛） 平拈散（和七五 氣痛） 七氣湯（和四七 郁） 木香調氣散（ 
和四四 氣滯） 八味湯（熱一四一 虛寒氣滯） 調痛散（和七二 氣逆） 丁香止痛散（和七 
三心痛甚） 蟠蔥散（熱百十 寒滯） 祛痛散（和七一 心氣滯） 胡椒理中湯（熱六 肺胃 
虛寒） 胃愛散（熱七十 虛寒） 玄桂丸（和七八 瘀血痛） 濃朴溫中湯（熱九十 逐寒滯） 
勝金散（熱百八 氣逆） 舒筋散（和七七 跌閃腹痛） 丁香茯苓湯（熱六十三 溫行滯） 
大沉香丸（熱百十三 冷氣） 沉香桂附丸（熱百十一 寒氣） 附子理中湯（熱三 虛寒） 吳 
茱萸散（熱一三九 寒濕） 木香導氣丸（因二七八 小腹氣痛） 金匱大建中湯（補二三 寒 
痛） 大己寒丸（熱百七十 寒病） 小建中湯（補二二） 事後中寒腹痛（因二七八） 椒附丸（ 
熱百十二 小腹痛） 溫胃湯（熱十三 寒傷脾） 冷香丸（熱八二 生冷） 

<目錄>卷之二十五心集·雜證謨\脅痛
<篇名>經義
屬性：《藏氣法時論》曰∶肝病者，兩脅下痛引少腹，令人善怒。心病者，胸中痛，脅支滿， 
脅下痛。 
《大奇論》曰∶肝雍兩 滿，臥則驚，不得小便。 
《邪客篇》曰∶肝有邪，其氣流於兩脅。 
《熱論篇》曰∶傷寒三日，少陽受之，少陽主膽，其脈循脅絡於耳，故胸脅痛而耳聾。 
《刺熱篇》曰∶肝熱病者，熱爭則狂言及驚，脅滿痛，手足躁，不得安臥，刺足厥陰少 
陽。熱病先胸脅痛，手足躁，刺足少陽，補足太陰。 
《舉痛論》曰∶寒氣客於厥陰之脈，則血泣脈急，故脅肋與少腹相引痛矣。 
《玉機真藏論》曰∶風寒客於人，弗治，則病入舍肺。弗治，肺即傳而行之肝，名曰肝 
痹，脅痛出食。春脈不及，則令人胸痛引背，下則兩脅 滿。 
《五臟生成篇》曰∶青脈之至也，長而左右彈，有積氣在心下支 ，名曰肝痹。 
《脈要精微論》曰∶肝脈搏堅而長，色不青，當病墜若搏，因血在脅下，令人喘逆。 
《五邪篇》曰∶邪在肝，則兩脅中痛，寒中，惡血在內，行善掣，節時腳腫，取之行間 
以引脅下，補三里以溫胃中，取血脈以散惡血，取耳間青脈，以去其掣。 
《咳論》曰∶肝咳之狀，咳則兩脅下痛，甚則不可以轉，轉則兩 下滿。 
《繆刺論》曰∶邪客於足少陰之絡，令人卒心痛暴脹，胸脅支滿，無積者，刺然骨之前 
出血，如食頃而已。邪客於足少陽之絡，令人脅痛不得息，咳而汗出，刺足小指次指爪甲上 
與肉交者，各一 。邪客於足太陽之絡，令人拘攣背急，引脅而痛，刺之從項始數脊 
椎俠脊，疾按之應手如痛，刺之傍三 ，立已。 
《骨空論》曰∶ 絡季脅引小腹而痛脹，刺噫嘻。 
《邪氣臟腑病形篇》曰∶肝脈微急為肥氣，在脅下若覆杯。胃病者，腹 脹，胃脘 
當心而痛，上支兩脅，膈咽不通，食飲不下，取之三里也。 
《奇病論》曰∶病脅下滿氣逆，二三歲不已，病名曰息積，此不妨於食，不可灸刺，積 
為導引服藥，藥不能獨治也。 
《四時刺逆從論》曰∶少陽有餘，病筋痹脅滿。 
《厥論》曰∶少陽之厥，暴聾頰腫而熱，脅痛， 不可以運。 
《腹中論》曰∶有病胸脅支滿者，妨於食，病至則先聞腥臊臭，出清液，先唾血，四支 
清，目眩，時時前後血，病名曰血枯。此得之年少時，有所大脫血，若醉入房中，氣竭肝傷 
，故月事衰少不來也，治以烏賊魚骨丸。 
《脈解篇》曰∶少陽所謂心脅痛者，言少陽盛也，盛者心之所表也，九月陽氣盡而陰氣 
盛，故心脅痛也。 
《五臟生成篇》曰∶腹滿 脹，支膈 脅，下厥上冒，過在足太陰、陽明。 
《經脈篇》曰∶心所生病者，目黃脅痛。心主手厥陰心包絡也，是動則病手心熱，甚則 
胸脅支滿，心中 大動。膽足少陽也，是動則病口苦，善太息，心脅痛不能轉側 
。 
《本藏篇》曰∶肝小則髒安，無脅下之病；肝大則逼胃迫咽，迫咽則苦隔中，且脅下痛 
。肝高則上支賁，切脅 ，為息賁；肝下則逼胃，脅下空，脅下空則易受邪。肝堅則髒 
安難傷；肝脆則善病消癉易傷。肝端正則和利難傷；肝偏傾則脅下痛也。脾小則髒安。脾大 
則苦湊 而痛，不能疾行。脾高則 引季脅而痛。胸脅好者肝堅，脅骨弱者肝 
脆，脅骨偏舉者肝偏傾也。 
《標本病傳論》曰∶夫病傳者，心病先心痛，一日而咳，三日脅支痛，五日閉塞不通， 
身痛體重，三日不已死。肺病喘咳，三日而脅支滿痛，一日身重體痛，五日而脹，十日不已 
死。肝病頭目眩，脅支滿，三日體重身痛，五日而脹，三日腰脊少腹痛，脛酸，三日不已死 
。腎病少腹腰脊痛， 酸，三日背膂筋痛，小便閉，三日腹脹，三日兩脅支痛，三日不 
已死。諸病以次是相傳，如是者，皆有死期，不可刺。 
《氣交變大論》曰∶歲木太過，風氣流行，民病反脅痛而吐甚。歲火太過，炎暑流行， 
甚則胸中痛，脅支滿，脅痛。歲金太過，燥氣流行，肝木受邪，民病兩脅下少腹痛， 
脅不可轉側。歲木不及，燥乃大行，民病中清， 脅痛。歲火不及，寒乃大行，民病胸 
中痛，脅支滿，兩脅痛。歲土不及，復則收政嚴峻，名木蒼凋，胸脅暴痛，下引少腹。木不 
及，其HT 東，其髒肝，其病內舍 脅，外在關節。火不及，其HT 南，其髒心，其病內舍 
膺脅，外在經絡。金不及，其HT 西，其髒肺，其病內舍膺脅肩背，外在皮毛。 
《六元正紀大論》曰∶厥陰所至，為脅痛、嘔泄。金郁之發，民病咳逆，心脅滿，引少 
腹，善暴痛，不可反側。木郁之發，民病胃脘當心而痛，上支兩脅。 
《至真要大論》曰∶歲厥陰在泉，風淫所勝，民病心痛支滿，兩脅里急，飲食不下。歲 
陽明在泉，燥淫所勝，民病心脅痛不能反側。厥陰司天，民病胃脘當心而痛，上支兩脅，膈 
咽不通，飲食不下。少陰司天，熱淫所勝，民病胸中煩熱，右 滿。陽明司天，民病左 
脅痛，心脅暴痛，不可反側。厥陰之勝，胃脘當心而痛，上支兩脅。太陰之勝，病在 
脅。陽明之勝，清發於中，左 脅痛。陽明之復，清氣大來，病生 脅，氣 
歸於左。 

<目錄>卷之二十五心集·雜證謨\脅痛
<篇名>論證（共三條）
屬性：脅痛之病，本屬肝膽二經，以二經之脈皆循脅肋故也。然而心肺脾胃腎與膀胱亦皆有脅 
痛之病，此非諸經皆有此證，但以邪在諸經，氣逆不解，必以次相傳，延及少陽、厥陰，乃 
致脅肋疼痛。故凡以焦勞憂慮而致脅痛者，此心肺之所傳也；以飲食勞倦而致脅痛者，此脾 
胃之所傳也；以色慾內傷，水道壅閉而致脅痛者，此腎與膀胱之所傳也，傳至本經，則無非 
肝膽之病矣。至於忿怒疲勞，傷血，傷氣，傷筋，或寒邪在半表半里之間，此自本經之病。 
病在本經者，直取本經，傳自他經者，必拔其所病之本，辨得其真，自無不愈矣。 
一、脅痛有內傷外感之辨，凡寒邪在少陽經，乃病為脅痛耳聾而嘔，然必有寒熱表證者 
，方是外感，如無表證，悉屬內傷。但內傷脅痛者十居八九，外感脅痛則間有之耳。 
一、脅痛有左右血氣之辨，其在諸家之說，有謂肝位於左而藏血，肺位於右而藏氣，故 
病在左者為血積，病在右者為氣鬱，脾氣亦繫於右，故濕痰流注者，亦在右。若執此說，則 
左豈無氣？右豈無血？食積痰飲，豈必無涉於左乎？古無是說，此實後世之謬談，不足憑也。 
然則，在氣在血，何以辨之？但察其有形無形可知之矣。蓋血積有形而不移，或堅硬而拒按 
，氣痛流行而無跡，或倏聚而倏散。若食積痰飲，皆屬有形之證，第詳察所因，自可識別。 
且凡屬有形之證，亦無非由氣之滯，但得氣行，則何聚不散？是以凡治此者，無論是血是痰 
，必皆兼氣為主，而後隨宜佐使以治之，庶得肯 之法，無不善矣。 

<目錄>卷之二十五心集·雜證謨\脅痛
<篇名>論治（共三條）
屬性：一、外感證，邪在少陽，身發寒熱而脅痛不止者，宜小柴胡湯、三柴胡飲，或河間葛根 
湯之類酌宜用之。若外邪未解而兼氣逆脅痛者，宜柴胡疏肝散主之。若元氣本虛，陰寒外閉 
，邪不能解而脅痛畏寒者，非大溫中飲不可。 
一、內傷肝膽，氣逆不順而脅痛者，宜排氣飲、推氣散、沉香降氣散、木香調氣散之類 
主之。若鬱結傷肝，中脘不快，痛連兩脅，或多痰者，宜香橘湯。若暴怒傷肝，氣逆脹滿， 
胸脅疼痛者，宜解肝煎。若怒氣傷肝，因而動火，脅痛、脹滿、煩熱，或動血者，宜化肝煎 
。若氣滯胸脅，痛而兼喘者，宜分氣紫蘇飲。若男子憂鬱傷肝，兩脅疼痛者，宜枳實散。若 
男婦肝腎氣滯，自下而上，痛連兩脅者，宜木通散。若悲哀煩惱，肝氣受傷，脈緊脅痛者， 
枳殼煮散。若因驚氣逆，脅痛不已者，桂枝散。若食積作痛，但痛有一條槓起者是也，大和 
中飲，或用保和丸。若痰飲停伏胸脅疼痛者，導痰湯加白芥子。若肝火內郁，二便不利，兩 
脅痛甚者，當歸龍薈丸，或左金丸。若從高跌墜，血流脅下作痛者，復元活血湯。若婦人血 
滯，脅腹連痛者，芍藥散、決津煎。若肝脾血虛，或郁怒傷肝，寒熱脅痛者，逍遙散。若肝 
腎虧損，脅肋作痛，頭眩心跳身痛，或婦人經水不調，經後作痛者，補肝散。 
一、內傷虛損，脅肋疼痛者，凡房勞過度，腎虛羸弱之人，多有胸脅間隱隱作痛，此肝 
腎精虛，不能化氣，氣虛不能生血而然。凡人之氣血，猶源泉也，盛則流暢，少則壅滯，故 
氣血不虛則不滯，虛則無有不滯者。倘於此證，不知培氣血，而但知行滯通經，則愈行愈虛 
，鮮不殆矣。惟宜左歸飲、小營煎及大補元煎之類主之。或有微滯者，用補肝散亦可。若憂 
思過度，耗傷心脾氣血，病有如前者，宜逍遙飲、三陰煎、七福飲之類主之，或歸脾湯亦可 
。若以勞倦，過傷肝脾氣血而病如前者，宜大營煎、大補元煎之類主之。 

<目錄>卷之二十五心集·雜證謨\脅痛
<篇名>灸法
屬性：治卒脅痛不可忍者，用蠟繩橫度兩乳中，半屈繩，從乳斜趨痛脅下，繩盡處灸三十壯， 
更灸章門（七壯）、丘墟（三壯，可針入五分）。 

<目錄>卷之二十五心集·雜證謨\脅痛
<篇名>脅痛論列方
屬性：三陰煎（新補十一） 七福飲（新補七） 小柴胡湯（散十九） 逍遙散（補九二） 歸脾湯（ 
補三二） 三柴胡飲（新散三） 逍遙飲（新因一） 推氣散（和三七七） 大溫中飲（新散八） 
枳實散（和三七六） 導痰湯（和九一） 柴胡疏肝散（散百十） 香橘湯（和三七四） 解肝煎（ 
新和十一） 當歸龍薈丸（寒一六七） 桂枝散（散百十一） 化肝煎（新寒十） 復元活血湯（外 
二百四十） 小營煎（新補十五） 決津煎（新因二） 左歸飲（新補二） 河間葛根湯（散百十二 
）大營煎（新補十四） 芍藥散（婦百三十） 補肝散（婦九二） 沉香降氣散（和四十） 排氣 
飲（新和六） 木通散（攻百十一） 大補元煎（新補一） 木香調氣散（和四四） 左金丸（寒一 
五四） 大和中飲（新和七） 分氣紫蘇飲（和三七五） 保和丸（小三五） 枳殼煮散（散百九） 

<目錄>卷之二十五心集·雜證謨\脅痛
<篇名>論外備用方
屬性：柴胡清肝散（寒五九 肝火） 梔子清肝散（寒六十 風熱） 桃仁承氣湯（攻四 瘀血） 
神芎丸（攻七三 風痰） 神保丸（攻五三 寒氣食積） 大黃附子湯（攻百十二 寒積） 控涎 
丹（攻八二 痰） 白朮丸（和三七八 息積） 加味小柴胡湯（散二一 傷寒） 木香順氣散（ 
和四三 肝氣） 

<目錄>卷之二十五心集·雜證謨\腰痛
<篇名>經義
屬性：《脈要精微論》曰∶腰者腎之府，轉搖不能，腎將憊矣。腎脈搏堅而長，其色黃而赤者 
，當病折腰。 
《邪氣臟腑病形篇》曰∶腎脈緩甚為折脊。 
《五癃津液別篇》曰∶五穀之精液和合而為膏者，內滲入於骨空，補益腦髓，而下流於 
陰股。陰陽不和，則使液溢而下流於陰，髓液皆減而下，下過度則虛，虛故腰背痛而脛酸 
。 
《本神篇》曰∶腎盛怒而不止則傷志，志傷則喜忘其前言，腰脊不可以俯仰屈伸。 
《經脈篇》曰∶足少陰之別，名曰大鐘，當踝後繞跟，別走太陽。實則閉癃，虛則腰痛 
，取之所別也。膀胱足太陽也，是動則病沖頭痛，目似脫，項如拔，脊痛腰似折。肝足厥陰 
也，是動則病腰痛不可以俯仰。 
《脈解篇》曰∶太陽所謂腫腰 痛者，正月太陽寅，寅太陽也，正月陽氣出在上 
而陰氣盛，陽未得自次也，故腫腰 痛也。少陰所謂腰痛者，少陰者腎也，十月萬物 
陽氣皆傷，故腰痛也。厥陰所謂腰脊痛不可以俯仰者，三月一振榮華，萬物一俯而不仰也。 
《骨空論》曰∶督脈為病，脊強反折。腰痛不可以轉搖，急引陰卵，刺八 與痛上，八 
在腰尻分間。 
《刺腰痛篇》曰∶足太陽脈令人腰痛。以下共十七證，各有刺法，具詳本篇。 
《雜病篇》曰∶腰痛，痛上寒，取足太陽陽明；痛上熱，取足厥陰；不可以俯仰，取足 
少陽。 
《終始篇》曰∶刺諸痛者，其脈皆實。故曰∶從腰以上者，手太陰陽明皆主之；從腰以 
下者，足太陰陽明皆主之。病在上者下取之，病在下者高取之，病在頭者取之足，病在腰者 
取之 。病痛者陰也，痛而以手按之不得者陰也，深刺之。病在上者陽也，病在下者陰 
也。癢者陽也，淺刺之。 
《熱論篇》曰∶傷寒一日，巨陽受之，故頭項痛，腰脊強。 
《刺瘧篇》曰∶足太陽之瘧，令人腰痛。足厥陰之瘧，令人腰痛。腎瘧者，令人灑洒然 
腰脊痛。先腰脊痛者，先刺 中出血。 

<目錄>卷之二十五心集·雜證謨\腰痛
<篇名>論證（共三條）
屬性：腰痛證，舊有五辨∶一曰陽虛不足，少陰腎衰。二曰風痹、風寒、濕着腰痛。三曰勞役 
傷腎。四曰墜墮損傷。五曰寢臥濕地。雖其大約如此，然而猶未悉也。蓋此證有表里虛實寒 
熱之異，知斯六者庶乎盡矣，而治之亦無難也。 
一、腰痛證，凡悠悠戚戚，屢發不已者，腎之虛也。遇陰雨或久坐，痛而重者，濕也。 
遇諸寒而痛，或喜暖而惡寒者，寒也。遇諸熱而痛，及喜寒而惡熱者，熱也。郁怒而痛者， 
氣之滯也。憂愁思慮而痛者，氣之虛也。勞動即痛者，肝腎之衰也。當辨其所因而治之。 
一、腰為腎之府，腎與膀胱為表里，故在經則屬太陽，在髒則屬腎氣，而又為沖任督帶 
之要會。所以凡病腰痛者，多由真陰之不足，最宜以培補腎氣為主。其有實邪而為腰痛者， 
亦不過十中之二三耳。 

<目錄>卷之二十五心集·雜證謨\腰痛
<篇名>論治（共七條）
屬性：一、腰痛之虛證，十居八九，但察其既無表邪，又無濕熱，而或以年衰，或以勞苦，或 
以酒色斫喪，或七情憂鬱所致者，則悉屬真陰虛證。凡虛證之候，形色必清白而或見黎 
黑，脈息必和緩而或見細微，或以行立不支而臥息少可，或以疲倦無力而勞動益甚。凡積而 
漸至者皆不足，暴而痛甚者多有餘，內傷稟賦者皆不足，外感邪實者多有餘，故治者當辨其 
所因。凡腎水真陰虧損，精血衰少而痛者，宜當歸地黃飲，及左歸丸、右歸丸為最。若病稍 
輕，或痛不甚，虛不甚者，如青娥丸、煨腎散、補髓丹、二至丸、通氣散之類，俱可擇用。 
一、腰痛之表證，凡風寒濕滯之邪，傷於太陽、少陰之經者皆是也。若風寒在經，其證 
必有寒熱，其脈必見緊數，其來必驟，其痛必拘急兼酸，而多連脊背，此當辨其陰陽，治從 
解散。凡陽證多熱者，宜一柴胡飲，或正柴胡飲之類主之；若陰證多寒者，宜二柴胡飲、五 
積散之類主之。其有未盡，當於傷寒門辨治。 
一、濕滯在經而腰痛者，或以雨水，或以濕衣，或以坐臥濕地。凡濕氣自外而入者，總 
皆表證之屬，宜不換金正氣散、平胃散之類主之。若濕而兼虛者，宜獨活寄生湯主之。若濕 
滯腰痛而小水不利者，宜胃苓湯，或五苓散加蒼朮主之。若風濕相兼，一身盡痛者，宜羌活 
勝濕湯主之。若濕而兼熱者，宜當歸拈痛湯、蒼朮湯之類主之。若濕而兼寒者，宜《濟生》 
術附湯、五積散之類主之。 
一、腰痛有寒熱證，寒證有二，熱證亦有二。凡外感之寒，治宜溫散如前，或用熱物熨 
之亦可。若內傷陽虛之寒，治宜溫補如前。熱有二證。若肝腎陰虛、水虧火盛者，治當滋陰 
降火，宜滋陰八味煎，或用四物湯加黃柏、知母、黃芩、梔子之屬主之。若邪火蓄結腰腎， 
而本無虛損者，必痛極，必煩熱，或大渴引飲，或二便熱澀不通，當直攻其火，宜大釐清飲 
加減主之。 
一、跌扑傷而腰痛者，此傷在筋骨，而血脈凝滯也，宜四物湯加桃仁、紅花、牛膝、肉 
桂、玄胡、乳香、沒藥之類主之。若血逆之甚而大便閉結不通者，宜《元戎》四物湯主之， 
或外以酒糟、蔥、姜搗爛罨之，其效尤速。 
一、丹溪雲∶諸腰痛不可用參補氣，補氣則疼愈甚；亦不可峻用寒涼，得寒則閉遏而痛 
甚。此言皆未當也。蓋凡勞傷虛損而陽不足者，多有氣虛之證，何為參不可用？又如火聚下 
焦，痛極而不可忍者，速宜清火，何為寒涼不可用？但虛中挾實不宜用參者有之，雖有火而 
熱不甚，不宜過用寒涼者亦有之，若謂概不可用，豈其然乎？余嘗治一董翁者，年逾六旬， 
資稟素壯，因好飲火酒，以致濕熱聚於太陽，忽病腰痛不可忍，至求自盡，其甚可知。余為 
診之，則六脈洪滑之甚，且小水不通而膀胱脹急，遂以大釐清飲倍加黃柏、龍膽草，一劑而 
小水頓通，小水通而腰痛如失。若用丹溪之言，鮮不誤矣，是以不可執也。（新按） 
一、婦人以胎氣、經水損陰為甚，故尤多腰痛腳酸之病，宜當歸地黃飲主之。 

<目錄>卷之二十五心集·雜證謨\腰痛
<篇名>述古（共三條）
屬性：陳無擇曰∶腎着之候，其體重，腰冷如水，食飲如故，小便自利，腰已下冷重如帶五千 
錢，治宜流濕，兼用溫散藥，腎着湯主之。又滲濕湯亦治腎着。 
丹溪治法曰∶腎虛腰痛，用杜仲、龜板、黃柏、知母、枸杞、五味之類，豬脊髓丸服。 
瘀血用補陰丸加桃仁、紅花。濕熱，蒼朮、杜仲、黃柏、川芎之類。痰積作痛，二陳加南星 
，加快氣藥佐之，使痰隨氣運。腰曲不能伸者，針人中立愈。 
徐東皋曰∶腰者腎之外候，一身所恃以轉移闔辟者也。蓋諸脈皆貫於腎而絡於腰脊，腎 
氣一虛，腰必痛矣。除墜傷之外，不涉於虛。其於風寒濕熱，雖有外邪，多有乘虛相犯，而 
驅邪之中，又當有以究其本也。舉世之人，每每醉以入房，欲竭其精，耗散其真，務快其心 
，恬不知養，其不虛者幾希。予見房室勞傷腎氣，腰脊兼痛，久則髓減骨枯，發為骨痿者有 
矣，豈直腰痛已哉，養生君子不可以不慎於斯也。甫年少時，常有腰痛及閃挫之病，每服補 
腎湯丸，僅得不甚而易愈，尚不知房室之害也。予稟性淡於欲事，自壬子以來，多游江湖間 
，欲漸稀而腰痛亦稀。至辛酉之後，集此書兼視病家，無暇而欲益寡，腰覺強健，而絕無痛 
作之因。可見寡慾之功，優於補劑多矣，並書於此，為君子告焉。 

<目錄>卷之二十五心集·雜證謨\腰痛
<篇名>簡易方
屬性：《太平聖惠方》∶治風冷寒痹腰痛。用川烏頭三個，生搗為末，少加鹽水調，攤於紙帛 
上，貼痛處，須臾止。 
又方∶治卒患腰腳疼痛。用杜仲一兩，制，水二鍾，煎一鍾；再用羊腎四枚，細切去脂 
膜，入藥湯，煮熟；次入韭白、鹽、花椒、姜、醬、醋作羹，空腹食之，二三次即腰腳倍健 
。 

<目錄>卷之二十五心集·雜證謨\腰痛
<篇名>針灸法
屬性：灸腰痛不可俯仰，令患人正立，以竹杖柱地，平臍點記，乃以度背，於脊中點記，隨年 
壯灸之。腎俞（三壯或七壯）、崑崙（三壯）、委中（剌出血沉腳腰腫痛）。 

<目錄>卷之二十五心集·雜證謨\腰痛
<篇名>腰痛論列方
屬性：青娥丸（補一四三） 煨腎散（和二八二） 大釐清飲（新寒五） 四物湯（補八） 補髓丹（ 
補一四一） 當歸地黃飲（新補二十） 補陰丸（寒百六十） 二至丸（熱一二八） 當歸拈痛湯（ 
寒百三十） 左歸丸（新補四） 右歸丸（新補五） 《元戎》四物湯（攻二六） 二陳湯（和一） 
五積散（散三九） 滋陰八味煎（新寒十七） 平胃散（和十七） 胃苓湯（和百九十） 《濟生 
》術附湯（補四二） 五苓散（和一八二） 腎着湯（熱一二九） 羌活勝濕湯（和一七八） 滲濕 
湯（和一七四） 一柴胡飲（新散一） 獨活寄生湯（和二百七十） 蒼朮湯（寒一三三） 二柴胡 
飲（新散二） 不換金正氣散（和二一） 通氣散（婦一三一） 正柴胡飲（新散六） 

<目錄>卷之二十五心集·雜證謨\腰痛
<篇名>論外備用方
屬性：麋茸丸（補一三四） 加味青娥丸（補一四四） 滋陰大補丸（補一二六） 舒筋湯（和七七 
跌閃） 胡桃湯（和二八四 腎虛） 調營活絡飲（和二八二 損傷瘀血） 芍藥散（婦一三一 
婦人血滯） 生附湯（熱二四 寒濕） 沉香桂附丸（熱百十一 陽虛） 

<目錄>卷之二十六必集·雜證謨\頭痛
<篇名>經義
屬性：《五藏生成篇》曰∶頭痛巔疾，下虛上實，過在足少陰、巨陽，甚則入腎。心煩頭痛， 
病在鬲中，過在手巨陽、少陰。 
《經脈篇》曰∶膀胱足太陽也，是動則病沖頭痛，目似脫，項如拔。 
《脈解篇》曰∶陽明並於上，上者則其孫絡太陰也，故頭痛鼻鼽腹腫也。 
《通評虛實論》曰∶頭痛耳鳴，九竅不利，腸胃之所生也。 
《着至教論》曰∶三陽獨至者，是三陽並至，並至如風雨，上為巔疾，下為漏病。 
《脈要精微論》曰∶來疾去徐，上實下虛，為厥巔疾。推而下之，下而不上，頭項痛也 
。 
《平人氣象論》曰∶寸口之脈中手短者，曰頭痛。 
《脈要精微論》曰∶厥成為巔疾。 痛，剌手陽明與 之盛脈出血。 
痛刺足陽明曲周動脈，見血立已。不已，按人迎於經，立已。項痛不可俯仰，刺足太陽； 
不可以顧，刺手太陽也。 
《寒熱病篇》曰∶陽迎頭痛，胸滿不得息，取之人迎。足太陽有通項入於腦者，正屬目 
本，名曰眼系，頭目苦痛取之，在項中兩筋間。 
《雜病篇》曰∶厥挾脊而痛者至頂，頭沉沉然，目KT KT 然，腰脊強，取足太陽 中 
血絡。 
《奇病論》帝曰∶人有病頭痛以數歲不已，此安得之？名為何病？岐伯曰∶當有所犯大 
寒，內至骨髓，髓者以腦為主，腦逆故令頭痛，齒亦痛，病名曰厥逆。帝曰∶善。 
《厥病篇》曰∶真頭痛，頭痛甚，腦盡痛，手足寒至節，死不治。 

<目錄>卷之二十六必集·雜證謨\頭痛
<篇名>論證（共二條）
屬性：凡診頭痛者，當先審久暫，次辨表里。蓋暫痛者，必因邪氣；久病者，必兼元氣。以暫 
病言之，則有表邪者，此風寒外襲於經也，治宜疏散，最忌清降；有里邪者，此三陽之火熾 
於內也，治宜清降，最忌升散，此治邪之法也。其有久病者，則或發或愈，或以表虛者，微 
感則發，或以陽勝者，微熱則發，或以水虧於下，而虛火乘之則發，或以陽虛於上，而陰寒 
勝之則發。所以暫病者當重邪氣，久病者當重元氣，此固其太綱也。然亦有暫病而虛者，久 
病而實者，又當因脈、因證而詳辨之，不可執也。 
一、頭痛有各經之辨。凡外感頭痛，當察三陽、厥陰。蓋三陽之脈俱上頭，厥陰之脈亦 
會於巔，故仲景《傷寒論》則惟三陽有頭痛，厥陰亦有頭痛，而太陰、少陰則無之。其於辨 
之之法，則頭腦、額顱雖三陽俱有所會，無不可痛，然太陽在後，陽明在前，少陽在側，此 
又各有所主，亦外感之所當辨也。至若內傷頭痛，則不得以三陽為拘矣。如本經所言，下虛 
上實，過在足少陰、巨陽；若《厥病篇》所論，則足六經及手少陰、少陽皆有之矣。《奇病 
論》曰∶腦者陰也，髓者骨之充也。凡痛在腦者，豈非少陰之病乎？此內證外證之異，所不 
可不察也。（厥病篇義詳《類經》） 

<目錄>卷之二十六必集·雜證謨\頭痛
<篇名>論治（共五條）
屬性：一、外感頭痛，自有表證可察，蓋其身必寒熱，脈必緊數，或多清涕，或兼咳嗽，或兼 
脊背酸痛，或兼項強不可以左右顧，是皆寒邪在經而然，散去寒邪，其痛自止，如川芎 
、細辛、蔓荊子、柴胡之類，皆最宜也。若寒之甚者，宜麻黃、桂枝、生薑、蔥白、紫蘇、 
白芷之類，隨其虛實而加減用之。 
一、火邪頭痛者，雖各經皆有火證，而獨惟陽明為最。正以陽明胃火，盛於頭面而直達 
頭維，故其痛必甚，其脈必洪，其證必多內熱，其或頭腦振振，痛而兼脹，而絕無表邪者， 
必火邪也。欲治陽明之火，無如白虎湯加澤瀉、木通、生地、麥冬之類，以抑其至高之勢， 
其效最速。至若他經之火，則芍藥、天花、芩、連、知、柏、龍膽、梔子之類，無不可擇而 
用之。但治火之法，不宜佐以升散，蓋外邪之火，可散而去，內郁之火，得升而愈熾矣，此 
為忌也。 
一、陰虛頭痛，即血虛之屬也，凡久病者多有之。其證多因水虧，所以虛火易動，火動 
則痛，必兼煩熱、內熱等證，治宜壯水為主，當用滋陰八味煎、加減一陰煎、玉女煎之類主 
之。火微者，宜六味地黃丸、四物湯、三陰煎、左歸飲之類主之。 
一、陽虛頭痛，即氣虛之屬也，亦久病者有之。其證必戚戚悠悠，或羞明，或畏寒，或 
倦怠，或食飲不甘，脈必微細，頭必沉沉，遇陰則痛，逢寒亦痛，是皆陽虛陰勝而然。治宜 
扶陽為主，如理陰煎、理中湯、十全大補湯、補中益氣湯之類，皆可擇用，或以五福飲，五 
君子煎加川芎、細辛、蔓荊子之類，以升達陽氣，則最善之治也。 
一、痰厥頭痛，諸古方書皆有此名目，然以餘論之，則必別有所因，但以頭痛而兼痰者 
有之，未必因痰頭痛也。故兼痰者必見嘔惡、胸滿、脅脹，或咳嗽氣粗多痰，此則不得不兼 
痰治之，宜二陳湯、六安煎、和胃飲、平胃散加川芎、細辛、蔓荊子之類主之。如多痰兼火 
者，宜用清膈煎，或二陳湯、六安煎加黃芩、天花粉之類主之，火甚者加石膏亦可。如多痰 
兼虛而頭痛者，宜金水六君煎，或六君子湯加芎、辛之類，酌而用之。東垣治痰厥頭痛，惡 
心煩悶，頭旋眼黑，氣短促，上喘無力，懶言，心神顛倒，目不能開，如在風雲中，頭苦痛 
如裂，身重如山，四肢厥冷，不得安臥，如范天FS 之妻，因兩次下之而致頭痛者，用 
半夏白朮天麻湯。 

<目錄>卷之二十六必集·雜證謨\頭痛
<篇名>述古（共三條）
屬性：《活人書》雲∶頭痛者，陽證也。太陽證頭痛，發熱惡寒，無汗麻黃湯，有汗桂枝湯。 
若已發汗，或未發汗，頭痛如破者，連須蔥白湯，不止者，葛根蔥白湯。陽明證頭痛，不惡 
寒反惡熱，胃實也，調胃承氣湯。少陽頭痛，小柴胡湯。太陰少陰並無頭痛之證。仲景只有 
厥陰一證，吳茱萸湯。 
東垣曰∶《金匱真言論》雲∶東風生於春，病在肝，俞在頸項，故春氣者，病在頭。又 
諸陽會於頭面，如足太陽膀胱之脈，起於目內 ，上額交巔，上入絡腦，還出別下項，病沖 
頭痛。又足少陽膽之脈，起於目銳 ，上抵頭角，病則頭角額痛。夫風從上受之，風寒傷上 
，邪從外入，客於經絡，令人振寒頭痛，身重惡寒，治在風池、風府，調其陰陽，有餘則瀉 
，不足則補，汗之則愈，此傷寒頭痛也。頭痛耳鳴，九竅不利者，腸胃之所生，乃氣虛頭痛 
也。心煩頭痛者，病在耳中，過在手巨陽、少陰，乃濕熱頭痛也。如氣上不下，頭痛巔疾者 
，下虛上實也，過在足少陰、巨陽，甚則入腎，寒濕頭痛也。如頭半寒痛者，先取手少陽、 
陽明，後取足少陽、陽明，此偏頭痛也。有真頭痛者，甚則腦盡痛，手足寒至節，死不治。 
有厥逆頭痛者，所犯大寒，內至骨髓，髓者，以腦為主，腦逆故令頭痛，齒亦痛。凡頭痛每 
以風藥治之者，總其大體而言之也。高巔之上，惟風可到，故味之薄者，陰中之陽，乃自地 
升天者也。然亦有三陰三陽之異。故太陽頭痛，惡風，脈浮緊，川芎、羌活、獨活、麻黃之 
類為主。陽明頭痛，自汗，發熱惡寒，脈浮緩長實者，升麻、葛根、白芷為主。少陽經頭痛 
，脈弦細，往來寒熱，柴胡為主。太陰頭痛，必有痰疾，體重或腹痛，為痰癖，其脈沉緩， 
蒼朮、半夏、南星為主。少陰頭痛，三陰三陽經不流行而足寒氣逆，為寒厥，其脈沉細，麻 
黃、附子、細辛為主。厥陰頭項痛，或吐痰沫，厥冷，其脈浮緩，吳茱萸湯主之。血虛頭痛 
，當歸、川芎為主。氣虛頭痛，人參、黃 為主。氣血俱虛頭痛，調中益氣湯少加川芎、蔓 
荊子、細辛，其效如神。半夏白朮天麻湯，治痰厥頭痛藥也。清空膏，乃風濕熱頭痛藥也。 
羌活附子湯，治厥陰頭痛藥也。如濕氣在頭者，以苦吐之，不可執方而治。先師嘗病頭痛， 
發時兩頰青黃，眩運，目不欲閉，懶言，身體沉重，兀兀欲吐。潔古曰∶此厥陰、太陰合病 
，名曰風痰，以《局方》玉壺丸治之，更灸俠溪穴即愈。是知方者體也，法者用也，徒執體 
而不知用者弊，體用不失，可謂上工矣。 
立齋曰∶久頭痛多主於痰，痛甚者乃風毒上攻，有血虛者，有諸經氣滯者，有氣虛者， 
有四氣外傷者，有勞役所傷者，有可吐者，有可下者，當分虛實寒熱兼變而治之。若夫偏正 
頭風，久而不愈，乃內挾痰涎風火，郁遏經絡，氣血壅滯，甚則目昏緊小，二便秘澀，宜砭 
出其血以開郁解表。余嘗治尚寶劉毅齋，但怒則兩太陽作痛，先用小柴胡加茯苓、山梔子， 
後用六味丸以生腎水而再不發。譚侍御每頭痛必吐清水，不拘冬夏，吃薑便止。余作中氣虛 
寒，用六君子、當歸、黃 、炮姜而瘥。商儀部，勞則頭痛，余作陽虛不能上升，以補中益 
氣湯加蔓荊子而痊。 

<目錄>卷之二十六必集·雜證謨\頭痛
<篇名>簡易方
屬性：硝石散 治風寒入腦，頭痛不可當。（因九七） 
一方 用生蘿蔔汁，仰臥，注兩鼻孔，數年之患，一注即愈。 

<目錄>卷之二十六必集·雜證謨\頭痛
<篇名>灸法
屬性：神庭、上星、後頂、百會、風池。 
以上諸穴，隨灸一處可愈。 

<目錄>卷之二十六必集·雜證謨\頭痛
<篇名>頭痛論列方
屬性：麻黃湯（散一） 桂枝湯（散九） 葛根蔥白湯（散三二） 白虎湯（寒二） 四物湯（補八） 
蓮須蔥白湯（散三三） 平胃散（和十七） 和胃飲（新和五） 補中益氣湯（補三十） 二陳湯（ 
和一） 六安煎（新和二） 十全大補湯（補二十） 五福飲（新補六）小柴胡湯（散十九） 玉女 
煎（新寒十二） 清膈煎（新寒九） 六味地黃湯（補百二十） 五君子煎（新熱六） 理中湯（熱 
一） 滋陰八味煎（新寒十七） 理陰煎（新熱六） 六君子湯（補五） 加 
減一陰煎（新補九） 三陰煎（新補十一） 吳茱萸湯（熱一三七） 金水六君煎（新和一） 左歸 
飲（新補二） 羌活附子湯（熱三五） 《局方》玉壺丸（和百五） 調中益氣湯（補三一） 調胃 
承氣湯（攻三） 半夏白朮天麻湯（和十五） 

<目錄>卷之二十六必集·雜證謨\頭痛
<篇名>論外備用方
屬性：川芎散（散六二 頭風） 川芎散（散六三 風熱） 藿香正氣散（和二十 寒滯） 十神湯 
（散四十 感冒） 神術湯（散三七 傷寒） 川芎茶調散（散四六 風邪上攻） 清空膏（散七 
四年久風熱） 都梁丸（散七七 傷風） 羌活附子湯（散五九 冬月犯寒） 玉壺丸（和百五 
風痰） 上清散（散六九 吹鼻） 羌活勝風湯（散六一 風熱） 愈風餅子（散七五 頭風） 
菊花散（散七一 風熱） 旋復花湯（散八三 風痰昏悶） 如聖散（散七二 搐鼻） 透頂散 
（散七三 氣逆痛） 點頭散（散七三 氣逆痛） 八般頭風（散七六 搐鼻） 芎 
芷散（散六七 風熱） 芎辛導痰湯（散六八 痰厥痛） 天香散（散六 
六年久頭痛） 神芎丸（攻七二 腫病秘結） 茶調散（寒七二 風熱上攻） 石膏散（寒六九 
陽明風熱） 雙玉散（寒七一 胃火） 荊芩散（寒七十 頭風） 芎術湯（熱五十 寒濕痛） 
三生散（熱九六 痰厥痛） 吹鼻六神散（因四二 風熱） 硝石散（因九七 風熱吹鼻） 當 
歸酒（補百四 血虛痛） 黑錫丹（熱一八九 下元虛寒） 

<目錄>卷之二十六必集·雜證謨\面病
<篇名>經義
屬性：《邪氣臟腑病形篇》帝曰∶首面與身形也，屬骨連筋，同血合於氣耳。天寒則裂地凌 
冰，其卒寒或手足懈怠，然而其面不衣何也？岐伯曰∶十二經脈，三百六十五絡，其血氣皆 
上於面而走空竅，其精陽氣上走於目而為晴，其彆氣走於耳而為聽，其宗氣上出於鼻而為臭 
，其濁氣出於胃，走唇口而為味。其氣之津液皆上熏於面，而皮又濃，其肉堅，故天氣甚寒 
不能勝之也。帝曰∶邪氣之中人也奈何？岐伯曰∶邪之中人高也，身半已上者，邪中之也， 
身半已下者，濕中之也。諸陽之會，皆在於面。中人也，方乘虛時及新用力，若飲食汗出腠 
理開，而中於邪。中於面則下陽明，中於項則下太陽，中於頰則下少陽，其中於膺背兩脅， 
亦中其經。面熱者，足陽明病。 
《五閱五使篇》岐伯曰∶五官者，五臟之閱也。脈出於氣口，色見於明堂。五官以辨 
，闕庭必張，乃立明堂。明堂廣大，蕃蔽見外，方壁高基，引垂居外，五色乃治，平博廣大 
，壽中百歲。帝曰∶願聞五官。岐伯曰∶鼻者肺之官也，目者肝之官也，口唇者脾之官也， 
舌者心之官也，耳者腎之官也。帝曰∶以官何候？岐伯曰∶以候五臟。故肺病者喘息鼻張， 
肝病者 青，脾病者唇黃，心病者舌卷短，顴赤，腎病者顴與顏黑。帝曰∶其常色殆者何如 
？岐伯曰∶五官不辨，闕庭不張，小其明堂，蕃蔽不見，又埤其牆，牆下無基，垂角去外， 
如是者，雖平常殆，況加病哉。 
《五色篇》雷公問於黃帝曰∶五色獨決於明堂乎？帝曰∶明常者鼻也，闕者眉間也， 
庭者顏也，蕃者頰側也，蔽者耳門也，其間欲方大，去之十步，皆見於外，如是者壽必中百 
歲。雷公曰∶官五色奈何？帝曰∶青黑為痛，黃赤為熱，白為寒，是謂五官。雷公曰∶以色 
言病之間甚奈何？帝曰∶其色粗以明，沉夭者為甚，其色上行者病益甚，其色下行如雲徹散 
者，病方已。雷公曰∶病小愈而卒死者，何以知之？帝曰∶赤色出兩顴大如母指者，病雖小 
愈，必卒死。黑色出於庭，大如母指，必不病而卒死。雷公曰∶死有期乎？帝曰∶察色以言 
其時，庭者首面也。闕上者，咽喉也。闕中者，肺也。下極者，心也。直下者，肝也。肝左 
者，膽也。下者，脾也。方上者，胃也。中央者，大腸也。挾大腸者，腎也。當腎者，臍也 
。面王以上者，小腸也。面王以下者，膀胱、子處也。顴者，肩也。顴後者，臂也。臂下者 
，手也。目內 上者，膺乳也。挾繩而上者，背也。循牙車以下者，股也。中央者，膝也。 
膝以下脛也。當脛以下者，足也。巨分者，股里也。巨屈者，膝臏也。此五臟六腑肢節之部 
也。能別左右，是謂大道，男女異位，故曰陰陽，審察澤夭，謂之良工。沉濁為內，浮澤為 
外，黃赤為風，青黑為痛，白為寒，黃而膏潤為膿，赤甚者為血，痛甚為攣，寒甚為皮不仁 
。男子色在於面王，為小腹痛，下為卵痛，其圜直為莖痛，高為本，下為首，狐疝 陰之屬 
也；女子在於面王，為膀胱、子處之病，散為痛，搏為聚，方員左右，各如其色形。其隨而 
下至胝為淫，有潤如膏狀，為暴食不潔。左為左，右為右，其色有邪，聚散而不端，面色所 
指者也。其色上銳，首空上向，下銳下向，在左右如法。以五色命髒，青為肝，赤為心，白 
為肺，黃為脾，黑為腎。肝合筋，心合脈，肺合皮，脾合肉，腎合骨也。 
《五臟生成篇》曰∶凡相五色之奇脈，面黃目青，面黃目赤，面黃目白，面黃目黑者， 
皆不死也。面青目赤，面赤目白，面青目黑，面黑目白，面赤目青，皆死也。 
《脈要精微論》曰∶夫精明五色者，氣之華也。（詳後眼目門） 
《刺熱篇》曰∶肝熱病者左頰先赤，心熱病者顏先赤，脾熱病者鼻先赤，肺熱病者右頰 
先赤，腎熱病者頤先赤。太陽之脈，色榮顴骨，熱病也，榮未交，曰今且得汗，待時而已。 
與厥陰脈爭見者，死期不過三日，其熱病內連腎，少陽之脈色也。少陽之脈，色榮頰前，熱 
病也，榮未交，曰今且得汗，待時而已，與少陰脈爭見者，死期不過三日。頰下逆顴為大瘕 
，下牙車為腹滿，顴後為脅痛，頰上者鬲上也。 
《經脈篇》曰∶心主所生病者，面赤目黃，喜笑不休，煩心心痛，掌中熱。 

<目錄>卷之二十六必集·雜證謨\面病
<篇名>論證（共三條）
屬性：形者氣之質，色者神之華，有諸中必形諸外，故但知面中形色之常變，則凡虛實寒熱凶 
吉死生之兆，已可得其七八，而再證以脈，再察以因，則病無遁情矣。凡醫之所貴者，在必 
能無差，欲能無差，在確有真見，使不有獨見之明，則何以隔垣能觀，而通神明之理？經曰 
∶神乎神，耳不聞，目明心開而志先，慧然獨見，口弗能言，俱視獨見，昭然獨明，若風吹 
雲，故曰神。又曰∶粗守形，上守神。故上古使僦貸季理色脈而通神明，是可見形中之色無 
難辨也，而色中之神不易言也。學人於此，必能以神會神，斯雲神矣，又安能以筆楮盡哉。 
一、面色之辨，經言已詳，諸所未盡，猶當兼察也。凡病患面赤，本皆屬火，若滿面微 
紅而氣盛者，此火證無疑也。若病患兩顴鮮赤，如指如縷，而餘地不赤者，此陰虛也。仲景 
曰∶面戴陽者，下虛故也。婦人尤多見之。病患面紅不退者，邪盛病進為難愈。病患面白色 
者，氣虛也，或白兼淡黃而氣不足者，必失血也。病患面白有枯色者，血氣俱敗也，若證有 
痰火，則尤為難治。病患面青，或兼白者，必陽虛陰勝之病。久病患面轉黃蒼，此欲愈也。 
病患面黃潤而微赤者，必主濕熱。病患面黃而兼青者，此木邪犯土，多不可治。病患面色青 
蒼者，多主疼痛。病難愈而面色如煤不開者，終不吉。平人面色如灰塵，眼下青黑者，必有 
病至，其病必重。女人面色青者，必肝強脾弱，多怒少食，或經脈不調。女人顴頰鮮紅，名 
曰帶桃花，此陰中有虛火，多淫而無子。 
一、面腫有虛實，腫者為實，浮者為虛。實腫者，或熱或痛，乃因風火上炎，此以邪之 
有餘也，脈必緊數，證必寒熱。風則散之，火則清之，壅滯秘結則通之、利之，邪去而腫自 
消也。虛浮者，無痛無熱而面目浮腫，此或以脾肺陽虛，輸化失常，或以肝腎陰虛，水邪泛 
溢。然浮而就上，其形虛軟者，多由乎氣；腫而就下，按而成窩者，多由乎水。治氣者，須 
從脾肺，虛則補之，實則順之；治水者，須從脾腎，虛則化之，實則瀉之。然水氣雖分上下 
，而氣即水之母，水即氣之質，故有相因之化，而亦有相因之治也。凡虛浮在氣者，雖曰氣 
虛，然亦有虛實之異，不可執也。蓋虛而浮者，多因於脾，此或以勞倦，或以色慾，或以瀉 
痢，或以中寒，而脈必微弱，氣必虛餒者是也。實而脹者，多因於胃，或木火熾盛而濕熱上 
浮，或縱酒縱食而陽明壅滯，此其脈必滑數，證必多熱者是也。然此證雖浮而不痛不腫，自 
與前證有異，虛實既辨，則或補或瀉，或利或清，所當詳酌而為之治也。 

<目錄>卷之二十六必集·雜證謨\面病
<篇名>論治（共三條）
屬性：一、凡風熱腫痛，此必 腮、時毒、癰瘍之證，論治俱詳外科，當察治之，或其甚者， 
防風通聖散主之。 
一、面目虛浮，有因色慾過度，陰虛氣越而致者，宜六味地黃湯，或八味地黃湯，或加 
減八味丸。若因勞倦傷脾，氣虛不斂而面目虛浮者，宜參苓白朮散、歸脾湯，或十全大補湯 
。若因飲酒過度，濕熱上聚而面目浮腫者，宜葛花解酲湯，或七味白朮散。若因瀉痢不止， 
脾腎氣虛而面目浮腫者，宜胃關煎，或溫胃飲。若因食飲不節，陽明壅實，二便秘結而頭面 
滿脹者，宜廓清飲。惟小兒多有此證，甚者宜木香檳榔丸下之。若陽明實熱，胃火上浮，或 
煩熱乾渴而頭面浮腫者，宜抽薪飲，或白虎湯，或大釐清飲利之。 
一、水腫而浮，或眼下有如臥蠶者，此水氣之為病也，論治詳腫脹門。 
一、面鼻粉刺、雀斑諸方，俱列因陣八七之後。 

<目錄>卷之二十六必集·雜證謨\面病
<篇名>面病論列方
屬性：六味湯（補百二十） 八味湯（補一二一） 加減八味丸（補一二二） 歸脾湯（補三二） 溫 
胃飲（新熱五） 葛花解酲湯（和一二四） 胃關煎（新熱九） 白虎湯（寒二） 七味白朮散（小 
七） 廓清飲（新和十三） 大釐清飲（新寒五） 參苓白朮散（補五四） 抽薪飲（新寒三） 十 
全大補湯（補二十） 防風通聖散（攻十六） 木香檳榔丸（攻五十） 

<目錄>卷之二十六必集·雜證謨\面病
<篇名>論外備用方
屬性：玉容散（因三百四 雀斑） 硫黃膏（因三百五 面瘡赤風） 面鼻諸方（詳因陣六九至一 
百止） 

<目錄>卷之二十六必集·雜證謨\口舌
<篇名>經義
屬性：《金匱真言論》曰∶中央黃色，入通於脾，開竅於口，藏精於脾，故病在舌本。 
《陰陽應象大論》曰∶中央生濕，濕生土，土生甘，甘生脾，脾主口。在竅為口。南方 
生熱，熱生火，火生苦，苦生心，心主舌。在竅為舌。 
《脈度篇》曰∶脾氣通於口，脾和則口能知五穀矣。心氣通於舌，心和則舌能知五味矣 
。 
《五臟別論》曰∶五味入口，藏於胃，以養五臟氣。 
《奇病論》帝曰∶有病口甘者，病名為何？何以得之？岐伯曰∶此五氣之溢也，名曰脾 
癉。（詳三消門）帝曰∶有病口苦，取陽陵泉，病名為何？何以得之？岐伯曰∶病名膽癉。夫肝 
者，中之將也，取決於膽，咽為之使。此人者，數謀慮不決，故膽虛氣上溢而口為之苦，治 
之以膽募俞。 
《四時氣篇》曰∶膽液泄則口苦，胃氣逆則嘔苦，故曰嘔膽。 
《邪氣臟腑病形篇》曰∶膽病者，善太息，口苦，嘔宿汁，心下澹澹，恐人將捕之，嗌 
中 然，數唾，在足少陽之本末，亦視其脈之陷下者灸之，其寒熱者取陽陵泉 
。十二經脈，三百六十五絡，其血氣皆上於面而走空竅，其濁氣出於胃，走唇舌而為味。 
《痿論》曰∶肝氣熱，則膽泄口苦，筋膜干，筋膜干則筋急而攣，發為筋痿。 
《熱論篇》曰∶傷寒四日，太陰受之，太陰脈布胃中，絡於嗌，故腹滿而嗌干。傷寒五 
日，少陰受之，少陰脈貫腎絡於肺，系舌本，故口燥舌干而渴。 
《氣厥論》曰∶膀胱移熱於小腸，鬲腸不便，上為口糜。 
《五音五味篇》曰∶沖脈、任脈，其浮而外者，循腹右上行，會於咽喉，別而絡唇口。 
《五常政大論》曰∶備化之紀，其主口。升明之紀，其主舌。 
《五閱五使篇》曰∶口唇者，脾之官也；舌者，心之官也。 
《六節藏象論》曰∶脾胃、大腸、小腸、三焦、膀胱者，倉廩之本，營之居也，名曰器 
，其華在唇四白，其充在肌，其味甘，其色黃，此至陰之類，通於土氣。 
《五臟生成篇》曰∶脾之合肉也，其榮唇也。 
《奇病論》曰∶足少陰之脈，貫腎系舌本。 
《經脈篇》曰∶手陽明，還出挾口，交人中。足陽明，還出挾口，環唇。足太陰，連舌 
本，散舌下。足少陰，挾舌本。足太陰氣絕者，則脈不榮肌肉。唇舌者，肌肉之本也，脈不 
榮則肌肉軟，肌肉軟則舌萎、人中滿，人中滿則唇反，唇反者肉先死，甲篤乙死，木勝土也 
。足厥陰氣絕則筋絕。厥陰者肝脈也，肝者筋之合也，筋者聚於陰器，而脈絡於舌本也。故 
脈弗榮則筋急，筋急則引舌與卵，故唇青舌卷卵縮則筋先死，庚篤辛死，金勝木也。 
《診要經終論》曰∶厥陰終者，中熱嗌干，善溺心煩，甚則舌卷卵上縮而終矣。 
《口問篇》曰∶人之自齧舌者，何氣使然？此厥逆走上，脈氣輩至也。少陰氣至則齧舌 
，少陽氣至則齧頰，陽明氣至則齧唇矣。視主病者則補之。 
《經筋篇》曰∶足陽明之筋，引缺盆及頰。卒口僻急者，目不合，熱則筋縱，目不開。 
頰筋有寒，則急引頰移口，有熱則筋弛縱緩，不勝收，故僻。 
《熱病篇》曰∶熱病不可刺者有九，六曰舌本爛，熱不已者死。 

<目錄>卷之二十六必集·雜證謨\口舌
<篇名>論證（共六條）
屬性：口舌之病，有瘡者，有臭者，有干有渴者，有為苦為酸而諸味不同者，有重舌、木舌而 
舌間出血，及舌胎舌黑者。在各方書多以口病為熱證，然其中亦有似熱非熱，及勞傷無火等 
證，是不可盡歸於熱，所當察也。 
一、口舌生瘡，固多由上焦之熱，治宜清火，然有酒色勞倦過度，脈虛而中氣不足者， 
又非寒涼可治，故雖久用清涼終不見效。此當察其所由，或補心脾，或滋腎水，或以理中湯 
，或以蜜附子之類反而治之，方可全愈。此寒熱之當辨也。 
一、口苦口酸等證，在《原病式》則皆指為熱，謂肝熱則口酸，心熱則口苦，脾熱則口 
甘，肺熱則口辛，腎熱則口咸，或口淡者亦胃熱也。若據此說，則凡以口之五味悉屬火證， 
絕無虛寒之病矣，豈不謬哉。如口苦者，未必悉由心火，口淡者未必盡因胃熱。蓋凡以思慮 
勞倦，色慾過度者，多有口苦舌燥，飲食無味之證，此其咎不在心脾，則在肝腎，心脾虛則 
肝膽邪溢而為苦，肝腎虛則真陰不足而為燥。即如口淡一證，凡大勞、大瀉、大汗、大病之 
後，皆能令人口淡無味，亦豈皆胃火使然耶？故凡臨此者，但察其別無火證火脈，則不宜以 
勞傷作內熱，而妄用寒涼，此治有不容誤也。 
一、口渴、口乾大有不同，而人多不能辨。蓋渴因火燥有餘，干因津液不足，火有餘者 
，當以實熱論，津液不足者當以陰虛論，二者不分，反同冰炭矣。然渴雖雲火，而亦有數種 
當辨者，如實熱之渴，火有餘也，亡陰之渴，水不足也。故凡於大瀉之後，大汗之後，大勞 
之後，大病之後，新產失血之後，癰疽大潰之後，過食鹹味之後，皆能作渴，凡此數者，悉 
由亡陰亡液，水虧枯涸而然，本非熱證，不得誤認為火。總之渴而喜冷，脈實便結者，固火 
證也。其有冷凍飲料入腹則滯沃不行，或口雖作渴而但喜熱飲，及脈弱便溏者，皆非火證。矧復 
有口雖干苦而全然不欲茶湯者，此干也，非渴也，尤屬陰虛之候，若作渴治，能無誤乎？故 
治此之法，凡火盛於上者，宜清肺清胃；水虧於下者，宜補脾補腎；若陽虛而陰無以生，氣 
虛而精無以化者，使非水火併濟，則何益之有？首卷十問中有渴論，外科有作渴條，當並察 
其治法。 
一、口臭雖由胃火，而亦有非火之異。蓋胃火之臭，其氣濁穢，亦必兼口熱口乾，及別 
有陽明火證者是也。若無火脈火證而臭如餿腐，或如酸 ，及胃口吞酸，飲食噯滯等 
證，亦猶陰濕留垢之臭，自與熱臭者不同，是必思慮不遂，及脾弱不能化食者多有之。此則 
一為陽證，宜清胃火，一為陰證，宜調補心脾，不得謂臭必皆熱，以致生他病也。 
《醫統》曰∶七情所郁，及心經熱壅，則舌腫滿不得息。心熱則舌裂而瘡。肝熱則舌木 
而硬。脾熱則舌澀而胎。肺熱則舌強。熱甚則舌燥如鋸。舌卷囊縮者不治，厥陰絕也。 

<目錄>卷之二十六必集·雜證謨\口舌
<篇名>論治（共七條）
屬性：一、口瘡口苦，凡三焦內熱等證，宜甘露飲、徙薪飲主之。火之甚者，宜涼膈散、玄參 
散主之。胃火盛者，宜竹葉石膏湯、三黃丸之類主之。若心火肝火之屬，宜瀉心湯、龍膽瀉 
肝湯之類主之。多酒濕熱口糜，宜導赤散、大釐清飲、五苓散之類主之。若勞傷心脾兼火者 
，宜二陰煎、清心蓮子飲之類主之。若思慮謀為不遂，肝膽虛而口苦者，宜七福飲、理陰煎 
，或五君子煎之類主之。兼火者，以黃芩、龍膽草之類隨宜佐之。凡口瘡六脈虛弱，或久用 
寒涼不效者，必系無根虛火，宜理陰煎、理中湯之類反治之，或用官桂噙咽亦可。 
一、外治口瘡敷藥，陰陽散、綠雲散、細辛黃柏散、白吞黃柏散，皆可選用，或臨臥時 
以川黃柏銜口過宿亦妙。若口舌生瘡糜爛者，宜冰玉散主之；疳爛者，冰白散。 
一、口臭由於胃火者，宜清胃飲、升麻黃連丸，或竹葉石膏湯加香薷主之，或《千金》 
口臭方皆可內清其火。此外，如丁香丸、《聖惠》口齒方、福建香茶餅之類，亦可暫解其穢 
。 
一、舌胎舌黑，雖雲火證，然實火、虛火皆能為之，凡治此者，但當察脈證，以虛實為 
主，而再以辨色之法參之，庶可無誤。蓋實熱之黑，必兼紅紫乾渴，或多芒刺。若沉黑少紅 
而帶潤滑者，本非實熱證也。若其六脈細弱，而形困氣倦，則又最為虛候，是必寒水乘心， 
火不歸原之病；此不救本，而但知治標，則萬無一生矣。此之治法，凡里熱未甚而表散有未 
解者，宜柴胡諸飲之類以解其表。里邪熱甚者，宜涼膈散、犀角地黃湯之類以清其內。此治 
實熱之法也。若陰虛火盛而兼有表邪未解者，宜補陰益氣煎之類，兼表里而治之。若形氣之 
類以清其內。此治實熱之法也。若陰虛火盛而兼有表邪未解者，宜補陰益氣煎之類，兼表里 
而治之。若形氣病氣俱不足，寒水乘心而虛陽不斂者，必用理陰煎、理中湯，或大補元煎之 
類以單救其里，自可保其無虞。此治虛火之法也。若舌有白胎，語言謇澀者，以薄荷、白蜜 
同薑片蘸而揩擦之。外傷寒門，仍有辨舌正條，當與本門參閱。 
一、舌上無故出血者，謂之舌衄，此心火之溢也，宜金花煎、聖金散、黃柏散主之，或 
用《千金》口臭方亦妙。 
一、重舌、木舌，以舌下腫出如舌，故曰重舌，又謂之子舌；忽腫木而硬者，謂之木舌 
，皆上焦熱壅故也。惟宜砭針刺去其血為上策，及內服清胃降火之劑自愈。若舌忽腫起如豬 
胞，或硬如木石，不能出聲，脹滿塞口，則閉悶殺人，但看舌下有如螻蛄，或如臥蠶者，急 
於腫突處砭去其血，仍用釜底煤不拘多少，以鹽醋調濃敷之，或用井花水調敷亦可，脫去更 
敷。如不甚者，單以此敷之亦愈。 
《正傳》治舌腫大塞口，不通飲食，《經驗方》用真蒲黃一味，頻刷舌上，其腫自退。 
若能咽藥，即以黃連一味，煎濃汁細細呷之，以瀉心經之火則愈。 
《醫統》治一人舌腫滿口，諸藥不效，以梅花、冰片為末敷之即消。 

<目錄>卷之二十六必集·雜證謨\口舌
<篇名>針灸法
屬性：廉泉（治舌下腫、口瘡、舌縱、舌根急縮）、金津、玉液（上二穴，可刺出血）、天突、少 
商。 

<目錄>卷之二十六必集·雜證謨\口舌
<篇名>口舌論列方
屬性：大補元煎（新補一） 五君子煎（新熱六） 犀角地黃湯（寒七九） 大釐清飲（新寒五） 柴 
胡諸飲（新散五方） 補陰益氣煎（新補十六） 甘露飲（寒十） 二陰煎（新補十） 清心蓮子飲 
（寒三二） 徙薪飲（新寒四） 七福飲（新補七） 龍膽瀉肝湯（寒六二） 理中湯（熱一） 理陰 
煎（新熱三） 竹葉石膏湯（寒六） 五花散（和一八二） 導赤散（寒一二二） 升麻黃連湯（因 
百十七） 玄參散（因百一） 瀉心湯（寒二七） 細辛黃柏散（因一二三） 三黃丸（攻六八） 
清胃飲（寒五六） 白蠶黃柏散（因一二四） 冰玉散（新因四六） 涼膈散（攻十九，痘八三） 
《千金》口臭方（因一三三） 冰白散（新因四七） 黃柏散（因五十五） 金花煎（因百十二） 
《聖惠》口齒方（因一三四） 聖金散（因百十一） 陰陽散（因百二十） 福建香茶餅（因三百 
二） 綠雲散（因一二二） 丁香丸（因百十八） 

<目錄>卷之二十六必集·雜證謨\口舌
<篇名>論外備用方
屬性：加減八味丸（補一二二） 《直指》黃芩湯（寒百七 心肺熱） 硼砂丸（因百十 噙化） 

<目錄>卷之二十七必集·雜證謨\眼目
<篇名>經義（共三十一條）
屬性：《五臟生成篇》曰∶諸脈者皆屬於目。肝受血而能視。 
《五閱五使篇》曰∶目者，肝之官也。肝病者 青。 
《金匱真言論》曰∶東方青色，入通於肝，開竅於目。 
《邪氣臟腑病形篇》曰∶十二經脈，三百六十五路，其血氣皆上於面而走空竊，其精陽氣 
上走於目而為睛。 
《大惑論》曰∶五臟六腑之精氣，皆上注於目而為之精，精之窠為眼，骨之精為瞳子， 
筋之精為黑眼，血之精為絡，其窠氣之精為白眼，肌肉之精為約束，裹擷筋骨血氣之精而與 
脈並為系，上屬於腦，後出於項中。故邪中於項，因逢其身之虛，其入深，則隨眼系以入於 
腦，入於腦則腦轉，腦轉則引目系急，目系急則目眩以轉矣。邪其精，其精所中不相比也則 
精散，精散則視岐，視歧見兩物。目者，五臟六腑之精也，營衛魂魄之所常營，神氣之所常 
生也。故神勞則魂魄散，志意亂。是故瞳子、黑眼法於陰，白眼、赤脈法於陽也，故陰陽合 
傳而精明也。目者，心使也，心者，神之舍也，故神精亂而不轉，卒然見非常處，精神魂魄 
，散不相得，故曰惑也。 
《脈度篇》曰∶蹺脈氣不榮則目不合。肝氣通於目，肝和則目能辨五色矣。 
《寒熱病篇》曰；足太陽有通項入於腦者，正屬目本，名曰眼系，頭目苦痛取之，在項 
中兩筋間，入腦乃別。陰蹺、陽蹺，陰陽相交，陽入陰，陰出陽，交於目銳 ，陽氣盛則 
82目，陰氣盛則瞑目。 
《衛氣行篇》曰∶平旦陰盡，陽氣出於目，目張則氣上行於頭。夜則氣行於陰，而複合 
於目。 
《口問篇》曰∶心者，五臟六腑之主也；目者，宗脈之所聚也，上液之道也；口鼻者， 
氣之門戶也。故悲哀愁憂則心動，心動則五臟六腑皆搖，搖則宗脈感，宗脈感則液道開，液 
道開故泣涕出焉。液者，所以灌精濡空竅者也。故上液之道開則泣，泣不止則液竭，液竭則 
精不灌，精不灌則目無所見矣，故命曰奪精。 
《解精微論》曰∶夫心者，五臟之專精也，目者其竅也，華色者其榮也。是以人有德也 
，則氣和於目，有亡憂知於色。是以悲哀則泣下，泣下水所由生。夫水之精為志，火之精為 
神，水火相感，神志俱悲，是以目之水生也。厥則目無所見。夫人厥則陽氣並於上，陰氣並 
於下。陽並於上，則火獨光也，陰並於下，則足寒，足寒則脹也。夫一水不勝五火，故目 
盲。是以衝風，泣下而不止。夫風之中目也，陽氣內守於精，是火氣燔目，故見風則泣下也 
。有以比之，夫火疾風生乃能雨，此之類也。 
《決氣篇》曰∶氣脫者，目不明。 
《癲狂篇》曰∶狂，目妄見，耳妄聞，善呼者，少氣之所生也。 
《藏氣法時論》曰∶肝病者，虛則目KT KT 無所見，耳無所聞，善恐如人將捕之，取其經 
，厥陰與少陽。 
《熱病篇》曰∶目中赤痛，從內 始，取之陰蹺。目不明，熱不已者死。 
《繆刺篇》曰∶邪客於足陽蹺之絡，令人目痛從內 始，刺外踝之下半寸所各二 
，左刺右，右刺左，如行十里頃而已。 
《論疾診尺篇》曰∶目赤色病在心，白在肺，青在肝，黃在脾，黑在腎。黃色不可名者 
，病在胸中。診目痛赤脈從上下者，太陽病；從下上者，陽明病；從外走內者，少陽病。 
《經筋篇》曰∶足太陽之筋，支者為目上綱。足陽明之筋，上合於太陽，為目下綱。足 
少陽之筋，支者結於目 為外維。足陽明之筋，引缺盆及頰，卒口僻急者，目不合，熱則筋 
縱，目不開。 
《癲狂篇》曰∶目 外決於面者，為銳 ；在內近鼻者，為內 ；上為外 ；下為內 
。 
《評熱病論》曰∶水者陰也，目下亦陰也，腹者至陰之所居，故水在腹者，必使目下腫 
也。 
《脈要精微論》曰∶夫精明五色者，氣之華也，赤欲如白裹朱，不欲如赭；白欲如鵝羽 
，不欲如鹽；青欲如蒼璧之澤，不欲如藍；黃欲如羅裹雄黃，不欲如黃土；黑欲如重漆色， 
不欲如地蒼。五色精微象見矣，其壽不久也。夫精明者，所以視萬物，別黑白，審長短。以 
長為短，以白為黑，如是則精衰矣。 
《五常政大論》曰∶赫曦之紀，其病瘡瘍血流狂妄目赤。陽明司天，燥氣下臨，肝氣上 
從，脅痛目赤。 
《六元正紀大論》曰∶少陽司天之政，初之氣，候乃大溫，其病血溢目赤。三之氣，炎 
暑至，民病熱中，喉痹目赤。少陰司天之政，民病目赤 瘍。二之氣，陽氣布，風乃行，其 
病淋，目冥目赤，氣鬱於上而熱。三之氣，大火行，民病目赤。火郁之發，民病目赤心熱， 
甚則瞀悶懊 ，善暴死。木郁之發，甚則耳鳴眩轉，目不識人。 
《至真要大論》曰∶少陽之勝，目赤欲嘔。太陽司天，面赤目黃，善噫。 
《氣交變大論》曰∶歲金太過，燥氣流行，肝木受邪，民病兩脅下少腹痛，目赤痛 瘍 
。 
《師傳篇》曰∶肝者主為將，使之候外，欲知堅固，視目小大。目下果大，其膽乃橫。 
《五臟生成篇》曰∶ 蒙招尤，目冥耳聾，下實上虛，過在足少陽、厥陰，甚則 
入肝。凡相五色之奇脈。（詳前面病門） 
《海論》曰∶髓海不足，則腦轉耳鳴，脛酸眩冒，目無所見，懈怠安臥。 
《風論》曰∶風氣與陽明入胃，循脈而上至目內 ，其人肥則風氣不得外泄，則為熱中 
而目黃，人瘦則外泄而寒，則為寒中而泣出。風氣循風府而上，則為腦風，風入系頭，則為 
目風，眼寒。 
《經脈篇》曰∶五陰氣俱絕，則目系轉，轉則目運，目運者為志先死，志先死則遠一日 
半死矣。 
《診要經終論》曰∶太陽之脈，其終也戴眼反折。（詳三十七卷死生門） 
《三部九候論》曰∶目內陷者死。瞳子高者太陽不足，戴眼者太陽已絕，此決死生之 
要，不可不察也。 

<目錄>卷之二十七必集·雜證謨\眼目
<篇名>論證（共四條）
屬性：眼目一證，雖古有五輪八廓及七十二證之辨，余嘗細察之，似皆非切當之論，徒資惑亂 
，不足憑也。以愚論之，則凡病目者，非火有餘則陰不足耳，但辨以虛實二字，可盡之矣。 
蓋凡病紅腫赤痛，及少壯暫得之病，或因積熱而發者，皆屬之有餘。其有既無紅腫，又無熱 
痛，而但或昏或澀，或眩運，或無光，或年及中衰，或酒色過度，以致羞明黑暗，瞪視無力 
，珠痛如摳等證，則無非水之不足也。虛者當補，實者當瀉，此固其辨矣，然而實中亦有兼 
虛者，此於腫痛中亦當察其不足；虛中亦有兼實者，又於衰弱內亦當辨其有餘，總之，虛實 
殊途，自有形氣脈色可診可辨也。知斯二者，則目證雖多，無餘義矣。 
一、眼科有風熱之說，今醫家凡見火證，無論有風無風，無不稱為風熱，多從散治，而 
不知風之為義，最當辨析。夫風本陽邪，然必有外感，方是真風，因風生熱者，風去火自息 
，此宜散之風也。若本無外感，止因內火上炎而為癢為痛者，人亦稱為風熱，蓋木屬肝，肝 
主風，因熱極而生風者，熱去風自息，此不宜散者也。如果風由外感，必見頭痛鼻塞，或為 
寒熱，或多涕淚，或筋骨酸疼而脈見緊數，方可兼散。如無表證，而陰火熾於上者，則凡防 
風、荊芥、升麻、白芷、細辛、川芎、薄荷、羌活之類，皆不宜用；雖曰亦有芩、連、梔、 
柏，自能清火，然宜升者不宜降，用散者是也，宜降者不宜升，用清者是也。若用藥不精， 
未免自相掣肘，多致可速者反遲，病輕者反重，耽視日久，而翳障損明，無所不致，又孰能 
辨其由然哉，此不可不察其陰陽升降之道也。外有昇陽散火辨在二卷中，亦宜參閱。 
一、眼目之證，當察色以辨虛實。經曰∶黃赤者多熱氣，青白者少熱氣。故凡治黃赤者 
，宜清肝瀉火，治青白者，宜壯腎扶陽，此固不易之法也。至於目黃一證，尤宜辨其虛實， 
不可謂黃者必由熱也，蓋有實熱而黃者，有虛寒而黃者。實熱之黃如造曲者然，此以濕熱內 
蓄，鬱蒸而成，熱去則黃自退，非清利不可也。若虛寒之黃，則猶草木之凋，此以元陽日剝 
，津液消索而然，其為病也，既無有餘之形氣，又無煩熱之脈證，惟因乾涸，所以枯黃。凡 
此類者，其衰已甚，使非大加溫補，何以回生？切不可因其色黃，概執為熱，而再加清利， 
鮮不危矣。 
一、翳障當分虛實。大都外障者，多由赤痛而成，赤痛不已，則或為 肉，或為瘢FS 
，此皆有餘之證，治當內清其火，外磨其障。若內障者，外無雲翳而內有蒙蔽，《綱目 
》謂其有翳在黑睛，內遮瞳子而然。《龍木論》又雲∶腦脂流下作翳者，足太陽之邪也；肝 
風衝上作翳者，足厥陰之邪也。故治法以針言之，則當取三經之俞，如天柱、風府、大沖、 
通里等穴是也。又聞有巧手妙心，能用金針於黑眼內拔去雲翳，取效最捷者，此雖聞之，而 
實未見其人也。又有所謂內障者，察其瞳子則本無遮隔，惟其珠色青藍，或微兼綠色，或瞳 
人散大，別無熱壅等證，而病目視不明，或多見黑花等證，此悉由腎氣不足，故致瞳子無光 
，若有所障而實無障也，治當專補腎水，氣虛者尤當兼補其氣。又有七情不節，肝氣上逆， 
或挾火邪而為蒙昧不明，若有所障者，雖其外無赤痛，然必睛珠脹悶，或口鼻如煙，此亦有 
余之證。氣逆者先當順氣，多火者兼宜清火；若氣不甚滯，火不甚盛，必當滋養肝血。然有 
余者，多暴至，若因循日積者，多不足也，又當以此辨之。 

<目錄>卷之二十七必集·雜證謨\眼目
<篇名>論治（共六條）
屬性：一、火證眼目赤痛，或腫或澀，或羞明脹悶，凡暴病而火之甚者，宜抽薪飲加減主之。 
火之微者，宜徙薪飲、黃芩黃連湯之類主之。若陰虛而火盛者，宜加減一陰煎、瀉白散、滋 
陰地黃丸之類主之。若久病不已，或屢發而多火者，宜黃連羊肝丸、明目羊肝丸，或固本還 
睛丸之類主之。 
一、真陰不足，本無火證，而但目視無光，及昏黑倦視等證，悉由水虧血少而然，宜《 
濟陰》地黃丸、左歸丸之類主之。或兼微火者，宜明目地黃丸、固本還睛丸之類主之。若陰中 
之陽虛者，宜大補元煎、左歸飲、人參養營湯、十全大補湯之類主之。 
一、風熱腫痛之證，察其果有外感，方可從散，宜芎辛散、明目細辛湯、助陽和血湯之 
類擇而用之。若風熱相兼者，宜芍藥清肝散、當歸龍膽湯、蟬花散之類主之。 
一、翳障遮睛，凡火有未清者，宜蟬花散、八味還睛散之類主之。凡退翳諸藥，如白蒺 
藜，木賊、蜜蒙花、蛇蛻、蟬蛻、青葙子、草決明、石決明、夜明砂之類，皆所宜用。然欲 
退翳於已成，終屬費力，不若早杜其源也。 
一、點眼諸方，載者固多，然皆不若金露散之為妥也，或用丹砂散亦妙。若火連五臟， 
熱毒深遠，而凡過用寒涼點洗者，多致留邪，大非良法。若火邪不甚而暴為赤痛者，用雞子 
黃連膏，其效甚捷，或黃連膏。 
一、目眶歲久赤爛，俗呼為赤瞎是也，當以三棱針刺目眶外出血，以瀉濕熱而愈。或用 
洗爛弦風赤眼方，亦妙。 

<目錄>卷之二十七必集·雜證謨\眼目
<篇名>述古（共七條）
屬性：《龍木禪師論》曰∶人有雙眸，如天之有兩曜，乃一身之至寶，聚五臟之精華。其五輪 
者，應五行，八廓者，應八卦。凡所患者，或因過食五辛，多啖炙爆，熱餐麵食，飲 
酒不已，房室無節，極目遠視，數看日月，頻撓心火，夜讀細字，月下觀書，抄寫多能，雕 
鏤細作，博奕不休，久被煙火，泣淚過多，刺頭出血太甚，若此者，俱散明之本。復有馳騁 
田獵，沖冒塵沙，日夜不息者，亦傷目之由。又有少壯之時，不自保惜，逮自四旬，以漸昏 
蒙。故善衛養者，才至中年，無事常須冥目，勿使他視，非有要事，不宜輒開，則雖老而視 
不衰。大抵營衛順則斯疾無由而生，營衛衰則致病多矣。且傷風冷則淚出，虛煩則昏蒙，勞 
力則 赤，白腫則肺家受毒，生瘡則風熱侵肺，黃乃酒傷於脾，血灌瞳人及赤色，俱是心家 
有熱，羞明見紅花為肝邪，黑花則腎虛，青花膽有寒，五色花是腎虛有熱，不可一概為治； 
若虛不補而實不瀉，亦難收救。然上虛乃肝虛，下虛乃腎虛，肝虛則頭暈耳聾目眩，腎虛則 
虛壅生花，耳作蟬鳴，大宜補肝益腎。其有熱淚交流，兩瞼赤痛，乃肝之熱極；迎風有淚， 
為腎虛客熱，涼肝瀉腎，必得其宜。至於五臟，各以類推。虛則生寒，實則生熱，補瀉之用 
，須在參詳，毫釐之差，千里之謬。余則無非有所觸動，或大病之後，所患不一。至於暴赤 
一證，多因泛熱衝上，或眠食失時，飽食近火得之，加以勞役失於調攝，過食毒物，變成惡 
證。醫者不源本始，但知暴赤屬陽，或以散血之劑，或以涼心之藥，縱使退散，遂致脾經受 
寒，飲食不進，頭目虛煩，五臟既虛，因成內障。亦有見其不進飲食，俾更服熱藥，遂致暴 
燥熱氣上攻，昏澀眵淚，或犯盛怒，辛苦重勞，遂生 肉；心氣不寧，風熱交並，變為攀睛 
；證狀不一，是為外障。又加讀書博奕，算勞過度，名曰肝勞，不可但投以治肝之劑 
，及作他證治之，終於罔效，惟須閉目珍護，不及遠視，庶乎疾瘳。 
若乎患風疹者，必多眼暗，先攻其風，則暗自去。婦人胎前產後，用藥亦須避忌。小兒 
所患，切宜善治，惟略加淋洗。若披鐮針灸，斷不可施，猶戒用手頻揉，或因茲睛壞 
，至於莫救。以上諸證，專是科者宜留意焉。 
楊仁齋曰∶眼者，五臟六腑之精華，如日月麗天而不可掩者也。其大 屬心，其白睛屬 
肺，其烏珠屬肝，其上下瞼胞屬脾，而中之瞳仁屬腎。是雖五臟各有證應，然論其所主，則 
瞳子之關係重焉。何以言之，夫目者，肝之外候也，肝屬木，腎屬水，水能生木，子肝母腎 
也，焉有子母而能相離者哉？故肝腎之氣充，則精彩光明，肝腎之氣乏，則昏蒙眩暈。若烏 
輪赤暈，刺痛浮漿，此肝熱也；燥澀清淚，枯黃繞睛，此肝虛也；瞳人開大，淡白偏斜，此 
腎虛也；瞳人集小，或帶微黃，此腎熱也；一虛一實，以此驗之。然肝腎之氣，相根據而行， 
孰知心者神之舍，又所以為肝腎之副焉，所謂一而二，二而一者也。何則？心主血，肝藏血 
，凡血熱沖發於目者，皆當清心涼肝，又不可固執水生木之說。夫眼以輕膜裹水，照徹四方 
，溯源反本，非天一生水，又孰為之主宰乎？ 
析而論之，則拘急牽颼，瞳青胞白，癢而清淚，不赤不痛，是謂之風眼。烏輪突起，胞 
硬紅腫，眵淚濕漿，裹熱刺痛，是謂之熱眼。眼渾而淚，胞腫而軟，上壅朦朧，酸澀微赤， 
是謂之氣眼。其或風與熱並，則癢而浮赤。風與氣搏，則癢澀昏沉。血熱交聚，故生淫膚、 
粟肉、紅縷、偷針之類。氣血不至，故有眇視、胞垂、雀眼、盲障之形。淡紫而隱紅者為虛 
熱，鮮紅而妒赤者為實熱。兩 呈露生 肉者，此心熱血旺，白睛紅膜如傘紙者，此氣滯血 
凝。熱證，瞳人內涌，白睛帶赤；冷證，瞳人青綠，白睛枯槁。眼熱經久，復為風冷所乘則 
赤爛；眼中不赤，但為痰飲所注則作疼。肝氣不順而挾熱，所以羞明；熱氣蓄聚而傷飽，所 
以飽合。吁！此外證之大概然爾。然五臟不可闕一，脾與肺獨無預何也？曰∶白睛帶赤，或紅 
筋者，其熱在肺；上胞下胞，或目唇間如疥點者，其熱在脾。脾主味也，五味之秀養諸中， 
則精華發見於其外。肺主氣也，水火升降，營衛流轉，非氣孰能使之？前所謂五臟各有五證 
應者，於此又可推矣。 
雖然，眼之為患，多生於熱，其間用藥，大抵以清心涼肝、調血順氣為先。有如腎家惡 
燥，設遇虛證，亦不過以當歸、地黃輩潤養之，則輕用溫藥不可也。況夫肺能發燥，肝亦好 
潤，古方率用杏仁、柿干、飴糖、沙蜜為佐，果非潤益之意乎。至於退翳一節，尤關利害。 
凡翳起於肺家受熱，輕則朦朧，重則生翳。珍珠翳，狀如碎米者易散；梅花翳，狀如梅花瓣 
者難消。雖翳自熱生，然治法先退翳而後退熱者，去之猶易；若先去赤熱，則血為之冰，而 
翳不能去。其有赤眼，與之涼藥過多，又且滌之以水，不反掌而冰凝。眼特一團水耳，水性 
清澄，尤不可規規於點洗。喜怒失節，嗜欲無度，窮役目力，泣涕過傷，衝風凌霧，當暑冒 
日，不避煙火，飲啖熱多，此皆患生於臟腑者也，專恃點洗可乎哉？惟有靜坐澄神，愛護目 
力，放懷息慮，心逸日休，調和飲食以養之，斟酌藥餌以平之，明察秋毫，斷可必矣。 
張子和曰∶聖人雖言目得血而能視，然血亦有太過不及也，太過則壅閉而發痛，不及則 
目耗竭而失明，故年少之人多太過，年老之人多不及，但年少之人則無不及，年老之人間猶 
有太過者，不可不察也。夫目之內 ，太陽經之所起，血多氣少。目之銳 ，少陽經也，血 
少氣多。目之上綱，太陽經也，亦血多氣少。目之下綱，陽明經也，血氣俱多。然陽明經起 
於目兩旁交 之中，與太陽、少陽俱會於目，惟足厥陰經連於目系而已。故血太過者， 
太陽、陽明之實也，血不及者，厥陰之虛也。故出血者，宜太陽、陽明，蓋此二經血多故也 
。少陽一經不宜出血，血少故也。刺太陽、陽明出血則愈明，刺少陽出血則愈昏，要知無使 
太過不及，以血養目而已。凡血之為物，太多則溢，太少則枯。人熱則血行疾而多，寒則血 
行遲而少，此常理也。 
目者，肝之外候也。肝主目，在五行屬木。木之為物，太茂則蔽密，太衰則枯瘁矣。夫 
目之五輪，乃五臟六腑之精華，宗脈之所聚，其氣輪屬肺金，肉輪屬脾土，赤脈屬心火，黑 
水神光屬腎水，兼屬肝木，此世俗皆知之矣。及有目疾，則不知病之理，豈知目不因火則不 
病。何以言之？氣輪變赤，火乘肺也；肉輪赤腫，火乘脾也；黑水神光被翳，火乘肝與腎也 
；赤脈貫目，火自甚也。能治火者，一句可了，故《內經》曰∶熱勝則腫。凡目暴赤腫起， 
羞明隱澀，淚出不止，暴寒目瞞，皆大熱之所為也。治火之法，在藥則咸寒吐之、下之，在 
針則神庭、上星、囟會、前頂、百會，血之翳者，可使立退，痛者可使立已，昧者可使立明 
，腫者可使立消。惟小兒不可刺囟會，為肉分淺薄，恐傷其骨。然小兒水在上，火在下，故 
目明。老人火在上，水不足，故目昏。《內經》曰∶血實者宜決之。又曰∶虛者補之，實者 
瀉之。如雀目不能夜視及內障，暴怒大憂之所致也，皆肝主目血少，禁出血，止宜補肝養腎 
。至於暴赤腫痛，皆宜以 針刺前五穴出血而已，次調鹽油以塗髮根，甚者雖至於再 
至於三可也，量其病勢，以平為期。子和嘗自病目赤，或腫或翳，羞明隱澀，百餘日不愈。 
眼科張仲安雲∶宜刺上星、百會、攢竹、絲空諸穴上出血，又以草莖納兩鼻中，出血約升許 
，來日愈大半，三日平復如故，此則血實破之之法也。 
李東垣曰∶五臟六腑之精氣皆稟受於脾，上貫於目。脾者諸陰之首也，目者血脈之宗也 
，故脾虛則五臟之精氣皆失所司，不能歸明於目矣。心者，君火也，主人之神，宜靜而安， 
相火代行其令。相火者，胞絡也，主百脈，皆榮於目。既勞役運動，勢乃妄行，又因邪氣所 
並而損血脈，故諸病生焉。凡醫者不理脾胃，乃養血安神，治標不治本，是不明正理也。若 
概用辛涼苦寒之劑，損傷真氣，促成內障之證矣。又東垣曰∶能遠視不能近視者，陽氣不足 
，陰氣有餘也，乃氣虛而血盛也。血盛者，陰火有餘，氣虛者，氣弱也，此老人桑榆之象也 
。能近視不能遠視者，陽氣有餘，陰氣不足也，乃血虛氣盛也。血虛氣盛者，皆火有餘，元 
氣不足也。火者，元氣之賊也。 
王海藏曰∶目能遠視，責其有火，不能近視，責其無水，宜東垣地黃丸主之。目能近視 
，責其有水，不能遠視，責其無火，東垣定志丸主之。 
愚謂此二子之說，在東垣以不能近視為陽不足，不能遠視為陰不足；在海藏以能遠視， 
不能近視，責其有火無水；能近視，不能遠視，責其有水無火，何二子之言相反也？豈無是 
非之辨哉？觀劉宗濃曰∶陽氣者，猶日火也，陰氣者，金水也；先儒謂金水內明而外暗，日 
火外明而內暗，此自不易之理也。然則內明者利於近，外明者利於遠，故凡不能遠視者，必 
陰勝陽也，不能近視者，必陽勝陰也。由此言之，則海藏是而東垣非矣。若以愚見評之，則 
但當言其不足，不必言其有餘。故曰∶不能遠視者，陽氣不足也；不能近視者，陰氣不足也 
，豈不甚為明顯。若東垣以陰氣有餘，陽氣有餘，皆謂之火，則能視者皆火病也。海藏雲∶ 
能近視責其有水，能遠視責其有火，則當責者亦是病也。此等議論，余則未敢服膺。 
王節齋曰∶眼赤腫痛，古方用藥，內外不同。在內湯散，則用苦寒辛涼之藥以瀉其火， 
在外點洗，則用辛熱辛涼之藥以散其邪。故點藥莫要於冰片，而冰片大辛熱，以其性辛甚， 
故藉以拔出火邪而散其熱氣。古方用燒酒洗眼，或用乾薑末、生薑汁點眼者，皆此意也。蓋 
赤眼是火邪內炎，上攻於目，故內治用苦寒之藥，是治其本，如鍋底之去薪也。然火邪既客 
於目，從內出外，若外用寒涼以阻逆之，則火郁內攻不得散矣。故點藥用辛熱，而洗眼用熱 
湯，是火郁則發，因而散之，從治法也。世人不知冰片為劫藥，而誤認為寒，常用點眼，遂 
致積熱入目而昏暗障翳，故云∶眼不點不瞎者也。又不知外治忌寒涼，而妄將冷水、冷物、 
冷藥挹洗，致昏瞎者有之。 
愚按∶節齋之論，其屬有理，然寒涼點眼之法，亦非盡不可用，但用之有宜否耳。蓋點 
以寒涼，用治火也。若火之微者，其勢輕，其邪淺，或偶觸煙火風熱，或素有標病，邪在膚 
腠之間，而熱不深者，即用黃連膏之類，暫為清解，亦可去熱，浮熱去而目自愈，無不可也 
。若火之甚者，本於五臟而熾及三陽，欲以一星之寒涼，濟此炎炎之盛勢，其果能否？此其 
解熱之功毫無所及，而閉熱之害惟目受之矣。故凡病火眼之甚者，點以寒涼，痛必連珠，正 
由火郁而然耳。所以，久點寒涼而不效者，未有不致於壞目，此王節齋之論，有不可不察， 
而凡治癰疽外證者，亦當並識此義。 
薛立齋曰∶前證若體倦少食，視物昏花，或飲食勞倦益甚者，脾胃虛也，用補中益氣湯 
。眵多緊澀，赤脈貫睛，或臟腑秘結者，用芍藥清肝散。若赤翳布白，畏日羞明，或痛如刺 
者，上焦風熱也，用黃連飲子。若久視生花，畏日，遠視如霧者，神氣傷也，用神效黃 湯 
。大凡午前甚而作痛者，東垣助陽和血湯；午後甚而作痛者，黃連天花粉丸；午後甚而不痛 
者，東垣益陰腎氣丸主之。 

<目錄>卷之二十七必集·雜證謨\眼目
<篇名>針灸法
屬性：睛明、風池、太陽、神庭、上星、囟會、百會、前頂、攢竹、絲竹空、承泣、目窗、客 
主人、承光。 
以上諸穴，皆可用針，或以三棱針出血。凡近目之穴，皆禁灸。 
大骨空（穴在手大指第二節尖。灸九壯，以口吹火滅） 
小骨空（穴在手小指第二節尖。灸七壯，以口吹火滅） 
上二穴能治迎風冷淚，風眼爛弦等證。 
合谷（治陽明熱郁，赤腫翳障，或迎風流淚。灸七壯。大抵目疾多宜灸此，永不再發也 
，亦可針） 
翳風（灸七壯。治赤白翳膜，目不明） 
肝俞（灸七壯。治肝風客熱，迎風流淚、雀目）、足三里（灸之可令火氣下降） 
明目二間（灸） 
命門（灸） 
水溝（可針可灸。治目睛直視） 
手三里（灸，右取左，左取右） 
八關大刺（治眼痛欲出，不可忍者。須刺十指縫中出血愈） 

<目錄>卷之二十七必集·雜證謨\眼目
<篇名>眼目論列方
屬性：抽薪飲（新寒三） 大補元煎（新補一） 明目羊肝丸（因二七） 徙薪飲（新寒四） 黃連飲 
子（因二一） 黃連羊肝丸（因二八） 瀉白散（寒四二） 十全大補湯（補二十） 補中益氣湯（ 
補三十） 芎辛散（因十七） 人參養營湯（補二一） 神效黃 湯（補四八） 左歸丸（新補四） 
固本還精丸（因十三） 《濟陰》地黃丸（因五） 右歸飲（新補三） 八味還睛散（因十一） 
滋陰地黃丸（因九） 蟬花散（因二五） 加減一陰煎（新補九） 益陰腎氣丸（因四） 金露散（ 
新因四四） 助陽和血湯（因十六） 明目地黃丸（因七） 丹砂散（因三七） 當歸龍膽湯（因二 
三） 明目細辛湯（因十八） 黃連膏（因三三、三六） 芍藥清肝散（寒六一） 洗爛眼赤眼方（ 
因四四） 黃連天花粉丸（因二七） 黃芩蘇連湯（因二二） 雞子黃連膏（新因四三） 

<目錄>卷之二十七必集·雜證謨\眼目
<篇名>論外備用方
屬性：逍遙散（補九二 目暗） 羌活勝風湯（散六一 風熱） 定志丸（補百十六 不能近視） 
上清散（散六九 搐鼻） 諸眼目方（共五十二方 俱在因陣） 

<目錄>卷之二十七必集·雜證謨\耳證
<篇名>經義
屬性：《陰陽應象大論》曰∶北方生寒，在髒為腎，在竅為耳。 
《五閱五使篇》曰∶耳者，腎之官也。 
《金匱真言論》曰∶南方赤色，入通於心，開竅於耳。 
《生氣通天論》曰∶故聖人傳精神，服天氣，而通神明，失之則內閉九竅，外壅肌肉， 
衛氣解散。陽不勝其陰，則五臟氣爭，九竅不通。 
《玉機真藏論》曰∶脾不及，則令人九竅不通，名曰重強。 
《脈度篇》曰∶五臟不和，則七竅不通。腎氣通於耳，腎和則耳能聞五音矣。 
《口問篇》∶黃帝曰∶人之耳中鳴者，何氣使然？岐伯曰∶耳者宗脈之所聚也，故胃中 
空則宗脈虛，虛則下溜，脈有所竭者，故耳鳴。補客主人，手大指爪甲上與肉交者也。上氣 
不足，腦為之不滿，耳為之苦鳴，頭為之苦傾，目為之眩。 
《決氣篇》曰∶精脫者耳聾，液脫者耳數鳴。 
《海論》曰∶髓海不足，則腦轉耳鳴，脛酸眩冒，目無所見，懈怠安臥。 
《師傳篇》曰∶腎者主為外，使之遠聽，視耳好惡，以知其性。 
《癲狂篇》曰∶狂，目妄見，耳妄聞，善呼者，少氣之所生也。 
《髒氣法時論》曰∶肝病者，虛則目KT KT 無所見，耳無所聞，善恐如人將捕之，取其經 
，厥陰與少陽。氣逆則頭痛，耳聾不聰，頰腫，取血者。肺病者，虛則少氣不能報息，耳聾 
嗌干，取其經，太陰足太陽之外，厥陰內血者。 
《通評虛實論》曰∶暴厥而聾，偏塞閉不通，內氣暴薄也。頭痛耳鳴，九竅不利，腸胃 
之所生也。 
《五臟生成篇》曰∶ 蒙招尤，目冥耳聾，下實上虛，過在足少陽厥陰，甚則入 
肝。 
《經脈篇》曰∶小腸手太陽也，是主液所生病，耳聾目黃頰腫。手陽明實則齲聾。三焦 
手少陽也，是動則病耳聾，渾渾 ，嗌腫喉痹。 
《脈解篇》曰∶太陽所謂耳鳴者，陽氣萬物盛上而躍，故耳鳴也。所謂浮為聾者，皆在 
氣也。 
《熱論篇》曰∶傷寒三日，少陽受之，少陽主膽，其脈循脅絡於耳，故胸脅痛而耳聾。 
兩感者，三日則少陽與厥陰俱病，則耳聾囊縮而厥，水漿不入，不知人，六日死。 
《本藏篇》曰∶黑色小理者腎小，粗理者腎大。高耳者腎高，耳後陷者腎下。耳堅者腎 
堅，耳薄不堅者腎脆。耳好前居牙車者腎端正，耳偏高者腎偏傾也。 
《氣交變大論》曰∶歲火太過，耳聾中熱。歲金太過，目赤痛，耳無所聞。 
《至真要大論》曰∶歲太陰在泉，民病耳聾，渾渾 ，嗌腫喉痹。少陰司 
天，客勝則耳聾目冥。厥陰司天，客勝則耳鳴掉眩。少陽司天，客勝則嗌腫耳聾。 
《六元正紀大論》曰∶少陽所至，為喉痹耳鳴。木郁之發，為耳鳴眩轉，目不識人。 
《診要經終論》曰∶少陽終者，耳聾百節皆縱，目HT 絕系，絕系一日半死。 
《邪氣臟腑病形篇》曰∶十二經脈，三百六十五絡，其血氣皆上於面而走空竅，其彆氣 
走於耳而為聽。 
《衛氣篇》曰∶足少陽之標在窗籠之前，窗籠者，耳也。 
《寒熱病篇》曰∶暴聾氣蒙，耳目不明，取天牖。 
《雜病篇》曰∶聾而不痛者，取足少陽；聾而痛者，取手陽明。 
《繆刺論》曰∶邪客於手陽明之絡，令人耳聾，時不聞音，刺手大指次指爪甲上，去端 
如韭葉各一 ，立聞；不已，刺中指爪甲上與肉交者，立聞。其不時聞者，不可刺也 
。耳中生風者，亦刺之如此數，左刺右，右刺左。耳聾刺手陽明，不已，刺其通脈出耳前者 
。邪客於手足少陰、太陰、足陽明之絡，此五絡者皆會於耳中，上絡左角。五絡俱竭，令人 
身脈皆動，而形無知也，其狀若屍，或曰屍厥。刺其足大指內側爪甲上，去端如韭葉，後刺 
足心，後刺足中指爪甲上各一 ，後刺手大指內側，去端如韭葉，後刺手心主，少陰 
銳骨之端各一 ，立已；不已，以竹管吹其兩耳， 其左角之發方一寸燔治，飲 
以美酒一杯，不能飲者灌之，立已。 
《厥病篇》曰∶耳聾無聞，取耳中。（聽宮也，手太陽穴。）耳痛不可刺者，耳中有膿， 
若有干盯聹，耳無聞也。耳聾，取小指次指爪甲上與肉交者，先取手，後取足。耳鳴 
，取手中指爪甲上，左取右，右取左，先取手，後取足。 
《刺熱篇》曰∶熱病先身重骨痛，耳聾好瞑，刺足少陰，病甚為五十九刺。 
《熱病篇》曰∶熱病不知所痛，耳聾不能自收，口乾，陽熱甚，陰頗有寒者，熱在髓， 
死不治。 
《論疾診尺篇》曰∶嬰兒病，耳間青脈起者，掣痛。 

<目錄>卷之二十七必集·雜證謨\耳證
<篇名>論證（共三條）
屬性：耳聾證，諸家所論雖悉，然以余之見，大都其證有五∶曰火閉，曰氣閉，曰邪閉，曰竅 
閉，曰虛閉。凡火閉者，因諸經之火壅塞清道，其證必哄哄 ，或脹 
或悶或煩或熱，或兼頭面紅赤者是也。此證治宜清火，火清而閉自開也。氣閉者，多因肝膽 
氣逆，其證非虛非火，或因恚怒，或因憂鬱，氣有所結而然。治宜順氣，氣順心舒而閉自開 
也。邪閉者，因風寒外感，亂其營衛而然，解其邪而閉自開也。竅閉者，必因損傷，或挖傷 
者，或雷炮之震傷者，或患 耳潰膿不止，而壞其竅者，是宜用開通之法，以治之也 
。虛閉者，或以年衰，或以病後，或以勞倦過度，因致精脫腎虧，漸至聾閉，是非大培根本 
必不可也。凡此數者，有從外不能達者，其病在經，有從內不能通者，其病在髒，當各隨其 
宜而治之，自無不愈者。然暴聾者多易治，久聾者最難為力也。 
一、耳聾證，總因氣閉不通耳。蓋凡火邪、風邪，皆令氣壅，壅則閉也。怒則氣逆，逆 
則閉也。竅傷則氣窒，窒則閉也。虛則氣不充，不充則閉也。凡邪盛氣逆而閉者，實閉也； 
氣有不及而閉者，虛閉也，然實閉者少而虛閉者多。且凡屬實邪，固令耳竅不通，使果正氣 
強盛，斷不至此，惟經氣不足，然後邪氣得以奪之，此正邪之所湊，其氣必虛之謂也。 
故即系實邪而病至聾閉者，亦無不有挾虛之象，所以凡治此證，不宜峻攻，如古法之用通聖 
散、神芎丸、涼膈散、木香檳榔丸之屬，皆不可輕用，蓋恐攻之未必能愈耳，而反傷脾胃， 
則他變踵至矣。至若治此之法，凡火壅於上者，自宜清降，兼陰虛者，亦宜補陰，此陽證之 
治也。若無火邪，止由氣閉，則或補或開，必兼辛溫之劑方可通行，此陰證之治也。然此二 
者，皆當以漸調理，但無欲速，庶乎盡善。 
一、耳鳴當辨虛實。凡暴鳴而聲大者多實，漸鳴而聲細者多虛，少壯熱盛者多實，中衰 
無火者多虛；飲酒味濃，素多痰火者多實，質清脈細，素多勞倦者多虛。且耳為腎竅，乃宗 
脈之所聚，若精氣調和，腎氣充足，則耳目聰明，若勞傷血氣，精脫腎憊，必至聾 
。故人於中年之後，每多耳鳴，如風雨，如蟬鳴，如潮聲者，是皆陰衰腎虧而然。經曰∶人 
年四十而陰氣自半。半，即衰之謂也。又以《易》義參之，其象尤切。《易》曰∶坎為耳。 
蓋坎之陽居中，耳之聰在內，此其所以相應也。今老人之耳，多見聰不內居，而聲聞於外， 
此正腎元不固，陽氣漸渙之徵耳，欲求來復，其勢誠難，但得稍緩，即已幸矣，其惟調養得 
宜，而日培根本乎。 

<目錄>卷之二十七必集·雜證謨\耳證
<篇名>論治（共五條）
屬性：一、火盛而耳鳴耳閉者，當察火之微甚，及體質之強弱而清之降之。火之甚者，宜抽薪 
飲、大釐清飲、當歸龍薈丸之類主之。火之微者，宜徙薪飲主之。兼陰虛者，宜加減一陰煎 
、清化飲之類主之。兼痰者，宜清膈飲主之。 
一、氣逆而閉者，宜六安煎加香附、丹皮、濃朴、枳殼之類主之。氣逆兼火者，宜加山 
梔、龍膽草、天花粉之類主之。氣逆兼風寒者，加川芎、細辛、蘇葉、菖蒲、蔓荊子、柴胡 
之類主之。 
一、傷寒外感，發熱頭痛不解而聾者，當於傷寒門察證治之，邪解而耳自愈也。但傷寒 
耳聾，雖屬少陽之證，然必因虛，所以有之，故仲景亦以為陽氣虛也。是以凡遇此證，必當 
專顧元氣，有邪者兼以散邪。且可因耳之輕重以察病之進退，若因治而聾漸輕者，其病將愈 
，聾漸甚者，病必日甚也；其有聾閉至極而絲毫無聞者，此其腎氣已絕，最是大凶之兆。 
一、虛閉證，凡十二經脈皆有所主，而又惟肝腎為最，若老年衰弱，及素稟陰虛之人， 
皆宜以大補元煎，或左歸、右歸丸、肉蓯蓉丸，或十全大補湯之類主之。若憂愁思慮太過而 
聾者，宜平補鎮心丹、辰砂妙香散之類主之。若陽虛於上者，宜補中益氣湯、歸脾湯之類主 
之。凡諸補劑中，或以川芎、石菖蒲、遠志、細辛、升麻、柴胡之類，皆可隨宜加用，但因 
虛而閉或已久者，終不易愈耳。 
一、竅閉證，非因氣血之咎而病在竅也，當用法以通之。《外台秘要》治聾法∶用芥菜 
子搗碎，以人乳調和，綿裹塞耳，數易之即聞。《千金方》治耳聾久不效，用大蒜一瓣，中 
剜一孔，以巴豆一粒去皮膜，慢火炮極熟，入蒜內，用新綿包定塞耳中，三次效。又方∶用 
骨碎補削作條，火炮，乘熱塞耳中。又方∶治耳聾，用巴豆一粒去心皮，斑蝥一枚去翅足， 
二物合搗膏，綿裹塞耳中，再易，甚驗。《經驗方》∶用巴豆一粒，蠟裹，以針刺孔令透， 
塞耳中。又古法以酒浸針砂一日，至晚去砂，將酒含口中，用活磁石一塊，綿裹塞耳，左聾 
塞左，右聾塞右，此導氣通閉法也。凡耳竅或損，或塞，或震傷，以致暴聾，或鳴不止者， 
即宜以手中指於耳竅中輕輕按捺，隨捺隨放，隨放隨捺，或輕輕搖動以引其氣，捺之數次， 
其氣必至，氣至則竅自通矣。凡值此者，若不速為引導，恐因而漸閉，而竟至不開耳。 

<目錄>卷之二十七必集·雜證謨\耳證
<篇名>述古
屬性：薛立齋曰∶按前證若血虛有火，用四物加山梔、柴胡。若中氣虛弱，用補中益氣湯。若 
血氣俱虛，用八珍湯加柴胡。若怒便聾而或鳴者，屬肝膽經氣實，用小柴胡加芎、歸、山梔 
，虛用八珍加山梔。若午前甚者，陽氣實熱也，小柴胡加黃連、山梔。陽氣虛，用補中益氣 
湯加柴胡、山梔。午後甚者，陰血虛也，四物加白朮、茯苓。若腎虛火動，或痰盛作渴者， 
必用地黃丸。經雲∶頭痛耳鳴，九竅不利，腸胃之所生也。脾胃一虛，耳目九竅皆為之病。 

<目錄>卷之二十七必集·雜證謨\耳證
<篇名>簡易方
屬性：一、 耳膿出 
明郁散（因五八） 紅玉散（因五八） 流膿方（因五九） 
一、百蟲入耳方（因六一） 

<目錄>卷之二十七必集·雜證謨\耳證
<篇名>灸法
屬性：上星（灸二七壯，治風聾）、翳風（灸七壯，治耳聾痛）、合谷（灸七壯，治耳聾）、外關、 
聽宮、偏歷、腎愈 

<目錄>卷之二十七必集·雜證謨\耳證
<篇名>耳證論列方
屬性：抽薪飲（新寒三） 徙薪飲（新寒四） 十全大補湯（補二十） 清化飲（新因十三） 清膈煎 
（新寒九） 補中益氣湯（補三十） 地黃丸（補百二十） 歸脾湯（補三二） 大釐清飲（新寒五） 
加減一陰煎（新補九） 左歸丸（新補四） 大補元煎（新補一） 平補鎮心丹（補百十） 四物 
湯（補八） 右歸丸（新補五） 肉蓯蓉丸（補一五三） 辰砂妙香散（固十五） 八珍湯（十丸） 
六安煎（新和二） 小柴胡湯（散十九） 當歸龍薈丸（寒一六七） 

<目錄>卷之二十七必集·雜證謨\耳證
<篇名>論外備用方
屬性：柴胡清肝散（寒五九 肝膽火逆） 梔子清肝散（寒六十 肝膽風熱） 耳病諸方（詳因陣 
五三至六八止） 

<目錄>卷之二十七必集·雜證謨\鼻證
<篇名>經義
屬性：《金匱真言論》曰∶西方白色，入通於肺，開竅於鼻。 
《脈度篇》曰∶肺氣通於鼻，肺和則鼻能知臭香矣。 
《五閱五使篇》曰∶鼻者，肺之官也。以候五臟。故肺病者，喘息鼻脹。 
《邪氣臟腑病形篇》曰∶十二經脈，三百六十五絡，其血氣皆上於面而走空竅，其宗氣 
上出於鼻而為臭。 
《本神篇》曰∶肺藏氣，氣舍魄，肺氣虛，則鼻塞不利少氣，實則喘喝胸盈仰息。 
《五臟別論》曰∶五氣入鼻，藏於心肺，心肺有病，而鼻為之不利也。 
《經脈篇》曰∶足太陽，實則鼽窒，虛則鼽衄。 
《氣厥論》曰∶膽移熱於腦，則辛 鼻淵，鼻淵者，濁涕下不止也，傳為衄 瞑目 
。 
《憂恚無言論》曰∶人之鼻洞涕出不收者，頏顙不開，分氣失也。 
《五色篇》曰∶明堂者，鼻也。雷公曰∶官五色奈何？黃帝曰∶青黑為痛，黃赤為熱， 
白為寒，是為五官。面王以上者，小腸也。面王以下者，膀胱子處也。（鼻準為面王，詳前 
面病門） 
《解精微論》曰∶泣涕者腦也，腦者陰也，髓者骨之充也，故腦滲為涕。 
《刺熱篇》曰∶脾熱病者鼻先赤。 
《口問篇》曰∶人之嚏者，何氣使然？岐伯曰∶陽氣和利，滿於心，出於鼻，故為嚏。 
補足太陽榮眉本，一曰眉上也。口鼻者，氣之門戶也。 
《熱論篇》曰∶傷寒二日，陽明受之，陽明主肉，其脈俠鼻絡於目，故身熱目疼而鼻干 
，不得臥也。 
《遺篇刺法論》帝曰∶余聞五疫之至，皆相染易。天牝從來，復得其往，氣出於腦， 
即不干邪。（天牝，鼻也，鼻受天之氣，故曰天牝。詳十三卷瘟疫門） 
《五常政大論》曰∶審平之紀，其主鼻。少陽司天，咳嚏鼽衄鼻窒，瘡瘍。太陽司天， 
鼽嚏，喜悲。少陰司天，嚏鼽衄鼻窒。 
《六元正紀大論》曰∶陽明所至為鼽嚏。 
《至真要大論》曰∶少陰司天，民病鼽衄嚏嘔。少陽司天，甚則鼽衄。太陽司天，鼽衄 
善悲。少陰之復，煩躁鼽嚏，甚則入肺，咳而鼻淵。 

<目錄>卷之二十七必集·雜證謨\鼻證
<篇名>論證
屬性：鼻為肺竅，又曰天牝，乃宗氣之道，而實心肺之門戶，故經曰∶心肺有病而鼻為之不利 
也。然其經絡所至，專屬陽明，自山根以上，則連太陽、督脈，以通於腦，故此數經之病， 
皆能及之。若其為病，易窒塞者謂之鼽，時流濁涕而或多臭氣者，謂之鼻淵，又曰腦漏；或 
生肉而阻塞氣道者，謂之鼻 ，及有噴嚏、鼻衄、酒 、赤鼻之類，各 
當辨而治之。然總之鼻病無他也，非風寒外感，則內火上炎耳。外感者，治宜辛散，內熱者 
，治宜清涼，知斯二者，則治鼻大綱盡乎是矣。 

<目錄>卷之二十七必集·雜證謨\鼻證
<篇名>論治（共六條）
屬性：一、鼻塞證有二∶凡由風寒而鼻塞者，以寒閉腠理，則經絡壅塞而多鼽嚏，此證多在太 
陽經，宜用辛散解表自愈，如川芎散、神愈散，及麻黃、紫蘇、荊芥、蔥白之類皆可擇用。 
若由火邪上炎而鼻塞者，單宜清火。火之微者，多近上焦，出自心肺，宜清化飲、黃芩知母 
湯之類主之。火之甚者，多出陽明，或微兼頭痛，宜竹葉石膏湯、涼膈散之類主之。若風寒 
兼火者，即防風通聖散之類亦可用。大都常塞者多火，暴塞者多風寒，當以此辨之。 
一、鼻涕多者，多由於火，故曰∶肺熱甚則鼻涕出。由此觀之，則凡無故多淚及多口涎 
者，亦多屬肝脾之火，皆其類耳。 
一、鼻淵證，總由太陽、督脈之火，甚者上連於腦，而津津不已，故又名為腦漏。此證 
多因酒醴肥甘，或久用熱物，或火由寒郁，以致濕熱上熏，津汁溶溢而下，離經腐敗，有作 
臭者，有大臭不堪聞者，河間用防風通聖散一兩，加薄荷、黃連各二錢以治之。古法有用蒼 
耳散治之者。然以余之見，謂此炎上之火，而治兼辛散，有所不宜，故多不見效，莫若但清 
陰火而兼以滋陰，久之自寧，此即高者抑之之法，故常以清化飲加白蒺藜五錢或一兩，蒼耳 
子二三錢。若火之甚者，再以清涼等劑加減用之，每獲全愈，或用《宣明》防風湯之意亦可 
。但此證一見，即宜節戒早治，久則甚難為力也。凡鼻淵腦漏，雖為熱證，然流滲既久者， 
即火邪已去，流亦不止，以液道不能扃固也。故新病者，多由於熱，久病者，未必盡為熱 
證，此當審察治之，若執用寒涼，未免別生他病。其有漏泄既多，傷其髓海，則氣虛於上， 
多見頭腦隱痛及眩運不寧等證，此非補陽不可，宜十全大補湯、補中益氣湯之類主之。又《 
醫學正傳》有腦漏秘方，亦可檢用。 
一、鼻 肉，阻塞清道，雖鼻為肺竅，而其壅塞為患者，乃經絡肌肉之病，此 
實陽明熱滯留結而然。故內治之法，宜以清火、清氣為主；外治之法，宜以黃白散，及《千 
金》 肉方雄黃散，或《簡易》 肉方之類主之。 
一、酒 赤鼻，多以好酒之人，濕熱乘肺，熏蒸面鼻，血熱而然；或以肺經素多風 
熱，色為紅黑而生 癤者亦有之。內宜涼血清火，外宜硫磺散、白礬散之類主之。 
一、鼻衄證，詳見血證門。 

<目錄>卷之二十七必集·雜證謨\鼻證
<篇名>灸法
屬性：囟會（灸七壯 治鼻 鼻痔）、上星（三壯 七壯 治濁涕）、通天（灸七壯 灸後鼻 
出鼻積方愈）、迎香（治鼻塞多涕）、人中、風府、百會、風池、大椎、曲差、合谷（並治鼻流 
臭穢）。 

<目錄>卷之二十七必集·雜證謨\鼻證
<篇名>鼻證論列方
屬性：川芎散（因六九） 雄黃散（因八四） 《宣明》防風湯（因七七） 涼膈散（攻十九，痘八 
三） 硫黃散（因八九） 防風通聖散（攻十六） 蒼耳散（因七三） 清化飲（新因十三） 補中 
益氣湯（補三十） 神愈散（因七四） 《正傳》腦漏秘方（因七九） 十全大補湯（補二十） 黃 
白散（因八十） 《千金》 肉方（因八五） 竹葉石膏湯（寒五、六） 白礬散（因八七） 《簡 
易》 肉方（因八六） 黃芩知母湯（寒五一） 

<目錄>卷之二十七必集·雜證謨\鼻證
<篇名>論外備用方
屬性：川芎茶調散（散四六 傷風鼻塞） 羌活勝風湯（散六一 風熱鼻塞） 面鼻諸方（詳因陣 
六九至一百止） 

<目錄>卷之二十八必集·雜證謨\聲喑
<篇名>經義
屬性：《脈解篇》曰∶所謂入中為喑者，陽盛已衰，故為喑也。內奪而厥，則為喑俳，此腎虛 
也。少陰不至者，厥也。 
《經脈篇》曰∶手少陰之別，名曰通里，循經入於心中，系舌本，屬目系。其實則支膈 
，虛則不能言，取之掌後一寸，別走太陽也。足陽明之別，名曰豐隆。其別者，循脛骨外廉 
，上絡頭項，合諸經之氣，下絡喉嗌。其病氣逆則喉痹瘁喑，實則狂巔，虛則足不收，脛枯 
，取之所別也。 
《奇病論》帝曰∶人有重身，九月而喑，此為何也？岐伯對曰∶胞之絡脈絕也。胞絡 
者繫於腎，少陰之脈，貫腎系舌本，故不能言。帝曰∶治之奈何？岐伯曰∶無治也，當十月 
復。帝曰∶有病膺腫頸痛，胸滿腹脹，此為何病？何以得之？岐伯曰∶名厥逆。帝曰∶治之奈 
何？岐伯曰∶灸之則喑，石之則狂，須其氣並，乃可治也。帝曰∶何以然？岐伯曰∶陽氣重上 
，有餘於上。灸之則陽氣入陰，入則喑；石之則陽氣虛，虛則狂。 
《大奇論》曰∶胃脈沉鼓澀，胃外鼓大，心脈小急堅，皆膈偏枯，男子發左，女子發右 
，不喑舌轉，可治，三十日起；其從者喑，三歲起；年不滿二十者，三歲死。肝脈騖暴，有 
所驚駭，脈不至若喑，不治自已。 
《憂恚無言篇》帝曰∶人之卒然憂恚而言無音者，何道之塞，何氣出行，使音不彰？ 
願聞其方。少師曰∶咽喉者，水谷之道也。喉嚨者，氣之所以上下者也。會厭者，音聲之戶 
也。口唇者，音聲之扇也。舌者，音聲之機也。懸雍垂者，音聲之關也。頏顙者，分氣之所 
泄也。橫骨者，神氣所使，主發舌者也。故人之鼻洞涕出不收者，頏顙不開，分氣泄也。是 
故厭小而疾薄，則發氣疾，其開闔利，其出氣易；其厭大而濃，則開闔難，其氣出遲，故重 
言也。人卒然無音者，寒氣客於厭，則厭不能發，發不能下至，其開闔不致，故無音。帝曰 
∶刺之奈何？岐伯曰∶足之少陰上繫於舌，絡於橫骨，終於會厭。兩瀉其血脈，濁氣乃辟。 
會厭之脈，上絡任脈，取之天突，其厭乃發也。 
《逆調論》曰∶不得臥而息有音者，是陽明之逆也。足三陽者下行，今逆而上行，故息 
有音也。夫起居如故而息有音者，此肺之絡脈逆也。絡脈不得隨經上下，故留經而不行，絡 
脈之病患也微，故起居如故而息有音也。 
《宣明五氣篇》曰∶五邪所亂，邪入於陽則狂，邪入於陰則痹。搏陽則為巔疾，搏陰則 
為喑。陽入之陰則靜，陰出之陽則怒，是謂五亂。 
《脈要精微論》曰∶心脈搏堅而長，當病舌卷不能言；其 而散者，當消環自已。 
《生氣通天論》曰∶陽不勝其陰，則五臟氣爭，九竅不通。 
《脈度篇》曰∶五臟常內閱於上七竅也。五臟不和，則七竅不通。 
《邪氣臟腑病形篇》曰∶心脈澀甚則為喑。 
《寒熱病篇》曰∶暴喑氣硬，取扶突與舌本出血。 
《寶命全角論》曰∶夫鹽之味咸者，其氣令器津泄；弦絕者，其音嘶敗；木敷者，其葉 
發；病深者，其聲噦。人有此三者，是謂壞府，毒藥無治，短針無取，此皆絕皮傷肉，血氣 
爭黑。 
《熱病篇》曰∶痱之為病也，身無痛者，四肢不收，智亂不甚，其言微知，可治；甚則 
不能言，不可治也。 
《陰陽應象大論》曰∶東方生風，在地為木，在髒為肝，在音為角，在聲為呼。南方生 
熱，在地為火，在髒為心，在音為征，在聲為笑。中央生濕，在地為土，在髒為脾，在音為 
宮，在聲為歌。西方生燥，在地為金，在髒為肺，在音為商，在聲為哭。北方生寒，在地為 
水，在髒為腎，在音為羽，在聲為呻。 

<目錄>卷之二十八必集·雜證謨\聲喑
<篇名>論證（共二條）
屬性：聲音出於髒氣。凡髒實則聲弘，髒虛則聲怯。故凡五臟之病皆能為喑。如以憂思積慮， 
久而至喑者，心之病也。驚恐憤郁，瘁然致喑者，肝之病也。或以風寒襲於皮毛，火燥刑於 
金髒，為咳為嗽而致喑者，肺之病也。或以饑飽，或以疲勞，致敗中氣而喘促為喑者，脾之 
病也。至於酒色過傷，慾火燔爍，以致陰虧而盜氣於陽，精竭而移稿於肺，肺燥而嗽，嗽久 
而喑者，此腎水枯涸之病也。是五臟皆能為喑者，其概如此。然舌為心之苗，心病則舌不能 
轉，此心為聲音之主也。聲由氣而發，肺病則氣奪，此氣為聲音之戶也。腎藏精，精化氣， 
陰虛則無氣，此腎為聲音之根也。經曰∶言而微，終日乃復言者，此氣之奪也，而況於無聲 
者乎？是知聲音之病，雖由五臟，而實惟心之神，肺之氣，腎之精，三者為之主耳。然人以 
腎為根蒂，元氣之所由生也。故由精化氣，由氣化神，使腎氣一虧，則元陽寢弱，所以聲音 
之標在心肺，而聲音之本則在腎。觀之經雲∶陽盛已衰，故為喑也。內奪而厥，則為喑俳， 
此腎虛也。然則腎為聲音之根，信非謬矣。 
一、喑啞之病，當知虛實。實者，其病在標，因竅閉而喑也；虛者，其病在本，因內奪 
而喑也。竅閉者，有風寒之閉，外感證也。有火邪之閉，熱乘肺也。有氣逆之閉，肝滯強也 
。風閉者，可散而愈。火閉者，可清而愈。氣閉者，可順而愈。此皆實邪之易治者也。至若 
痰涎之閉，雖曰有虛有實，然非治節不行，何致痰邪若此？此其虛者多而實者少，當察邪正 
、分緩急而治之可也。內奪者，有色慾之奪，傷其腎也。憂思之奪，傷其心也。大驚大恐之 
奪，傷其膽也。飢餒疲勞之奪，傷其脾也。此非各求其屬而大補元氣，安望其嘶敗者復完， 
而殘損者復振乎？此皆虛邪之難治者也。然難易之辨固若此。而猶有難易之辨者，則辨其久 
暫，辨其病因，乃可悉焉。蓋暫而近者，易。漸而久者，難。脈緩而滑者，易。脈細而數者 
，難。素無損傷者，易。積有勞怯者，難。數劑即開者，易。久藥罔效者，難。此外，復有 
號叫、歌唱、悲哭，及因熱極暴飲冷水，或暴吸風寒而致喑者，乃又其易者也。若此者，但 
知養息，則弗藥可愈，是皆所當辨者。 

<目錄>卷之二十八必集·雜證謨\聲喑
<篇名>論治（共七條）
屬性：一、風寒襲於皮毛，則熱郁於內，肺金不清，而閉塞喉竅，咳嗽甚而聲喑者。宜參蘇飲 
、二陳湯、小青龍湯、金水六君煎、三 湯之類以散之。 
一、火邪侵肺，上焦熱甚而聲喑者，宜四陰煎、麥門冬湯主之。心火盛者，二陰煎。胃 
火上炎者，竹葉石膏湯。肝膽火盛者，柴胡清肝散之類主之。勞瘵痰嗽挾火者，竹衣麥門冬 
湯主之。 
一、肝邪暴逆，氣閉為喑者，宜小降氣湯、潤下丸、七氣湯之類主之。 
一、痰氣滯逆而為喑者，如二陳湯、六安煎、貝母丸、潤下丸之類。皆治標之可用者， 
或用鹽湯探吐之亦可。其有虛痰或痰火之甚者。當於痰飲門參酌治之。 
一、虛損為喑者，凡聲音之病，惟此最多，當辨而治之。凡色慾傷陰，病在腎者，宜六 
味丸、八味丸、左歸丸、右歸丸、人參平肺湯、大補元煎之類主之；或兼肺火者，宜一陰煎 
、四陰煎、人參固本丸之類擇而用之。凡大驚大恐，猝然致喑者，肝膽受傷也。宜七福飲、 
五福飲、十味溫膽湯、平補鎮心丹、定志丸之類主之。凡飢餒疲勞，以致中氣大損而為喑者 
，其病在脾。宜歸脾湯、理陰煎、補中益氣湯、補陰益氣煎、溫胃飲之類主之。凡憂思過度 
，致損心脾而為喑者。宜七福飲、歸脾湯之類主之。凡病患久嗽聲啞者，必由元氣大傷，肺 
腎俱敗。但宜補肺氣，滋腎水，養金潤燥，其聲自出；或略加訶子、百藥煎之類，兼收斂以 
治其標，務宜先本後末，庶可保全。若見其假熱而過用寒涼，或見其痰盛而妄行消耗，則未 
有一免者矣。 
一、凡患風毒，或病喉癰，病既愈而聲則喑者。此其懸雍已損，雖喑無害也，不必治之。 
一、久病患不語者，心氣已絕，不治。 

<目錄>卷之二十八必集·雜證謨\聲喑
<篇名>簡易方
屬性：一方 治失聲不出，用蘿蔔搗自然汁，入薑汁少許，時時細飲之。 
一方 用皂角一條去皮、子，同蘿蔔三個煎服，數次，聲即出。 
一方 治無故咽喉聲音不出，用橘皮五兩，水三升，煮一升，頓服，效。 
一方 治猝啞，用杏仁三分，去皮煎熬，別杵桂末一分，和搗如泥，每用杏核大一丸， 
綿裹噙口中，細細咽之，日三夜五。 
一方 用密陀僧為極細末，每服一錢，點茶飲之，聲即出。 
按上方皆治標之法。凡猝喑輕淺者，亦可取效，若系根本之病，不得概以為用。 

<目錄>卷之二十八必集·雜證謨\聲喑
<篇名>聲喑論列方
屬性：一陰煎（新補八） 二陰煎（新補十） 大補元煎（新補一） 五福飲（新補六） 七福飲（新 
補七） 補中益氣湯（補三十） 歸脾湯（補三二） 溫胃飲（新熱五） 補陰益氣煎（新補十六） 
六味丸（補百二十） 八味丸（補一二一） 金水六君煎（新和一） 左歸丸（新補四） 右歸丸 
（新補五） 人參固本丸（補百六） 定志丸（補百十六） 六安煎（新和二） 柴胡清肝散（寒 
五九） 二陳湯（和一） 參蘇飲（散三四） 平補鎮心丹（補百十） 三 湯（散七八） 七 
氣湯（和四七） 竹葉石膏湯（寒六） 四陰煎（新補十二） 潤下丸（和百十七） 人參平肺湯（ 
因一八七） 理陰煎（新熱三） 麥門冬湯（寒四四） 十味溫膽湯（和一五三） 華蓋散（散七九 
）小青龍湯（散八） 竹衣麥門冬湯（因一八九） 貝母丸（新和十八） 小降氣湯（和四二） 

<目錄>卷之二十八必集·雜證謨\聲喑
<篇名>論外備用方
屬性：百合丸（因一八八 肺燥失聲） 杏仁煎（因一八三 咳嗽失聲） 訶子甘桔湯（因一七八 
火盛失音） 鐵笛丸（因一九一 謳歌失音） 靛花丸（因一八二 喉風失音） 

<目錄>卷之二十八必集·雜證謨\咽喉
<篇名>經義
屬性：《憂恚無言篇》曰∶咽喉者，水谷之道也。喉嚨者，氣之所以上下者也。（詳前聲喑門） 
《陰陽別論》曰∶一陰一陽結，謂之喉痹。 
《厥論》曰∶手陽明少陽厥逆，發喉痹、嗌腫。 
《經脈篇》曰∶足陽明之別，上絡頭項，合諸經之氣，下絡喉嗌。其病氣逆則喉痹瘁喑 
。三焦，手少陽也。是動則病嗌腫喉痹。小腸，手太陽也。是動則病嗌痛頷腫。腎，足少陰 
也。是所生病，口熱舌干，咽腫上氣，嗌干及痛。 
《骨空論》曰∶督脈為病嗌干。 
《五音五味篇》曰∶沖脈任脈皆起於胞中，上循背里，為經絡之海。其浮而外者，循腹 
右上行，會於咽喉，別而絡唇口。 
《脈解篇》曰∶厥陰所謂甚則嗌乾熱中者，陰陽相薄而熱，故嗌干也。 
《奇病論》曰∶肝者，中之將也，取決於膽，咽為之使。 
《雜病篇》曰∶嗌干，口中熱如膠，取足少陰。 
《雜病篇》曰∶喉痹不能言，取足陽明；能言，取手陽明。 
《熱病篇》曰∶喉痹舌卷，口中干，煩心心痛，臂內廉痛不可及頭，取手小指、次指、 
爪甲下，去端如韭葉。 
《繆刺論》曰∶邪客於手少陽之絡，令人喉痹舌卷，口乾心煩，刺手中指、次指、爪甲 
上，去端如韭葉各一 。邪客於足少陰之絡，令人嗌痛不可內食，無故善怒，氣上走 
賁上，刺足下中央之脈各三 。嗌中腫，不能內唾。時不能出唾者，刺然骨之前，出 
血立已。左刺右，右刺左。 
《六元正紀大論》曰∶少陽司天，三之氣，喉痹目赤，善暴死。少陰司天，嗌干腫上。 
《至真要大論》雲∶歲太陰在泉，嗌腫喉痹。太陽在泉，寒淫所勝，民病嗌痛頷腫。太 
陰之勝，喉痹項強。少陽司天，客勝則丹疹外發，喉痹頭痛嗌腫。 

<目錄>卷之二十八必集·雜證謨\咽喉
<篇名>論證（共三條）
屬性：喉痹一證，在古方書雖有十八證之辨，而古人悉指為相火。然此證雖多由火，而復有非 
火證者，不可不詳察也。蓋火有真假，凡實火可清者，即真火證也；虛火不宜清者，即水虧 
證也；且復有陰盛格陽者，即真寒證也。故《內經》曰∶太陽在泉，寒淫所勝，民病嗌痛頷 
腫，其義即此。何後人之弗究也。 
一、喉痹所屬諸經，凡少陽、陽明、厥陰、少陰皆有此證，具列如前，但其中虛實各有 
不同。蓋少陽、厥陰為木火之髒，固多熱證，陽明為水谷之海，而胃氣直透咽喉，故又惟陽 
明之火為最盛。欲辨此者，但察其以情志郁怒而起者，多屬少陽厥陰；以口腹肥甘，辛熱太 
過而起者，多屬陽明。凡患此者，多宜以實火論治。至若少陰之候，則非此之比。蓋少陰之 
脈絡於橫骨，終於會厭，繫於舌本。凡陰火逆沖於上，多為喉痹，但少陰之火，有虛有實， 
不得類從火斷。若果因實火，自有火證火脈，亦易知也；若因酒色過度，以致真陰虧損者， 
此腎中之虛火證也，非壯水不可；又有火虛於下，而格陽於上，此無根之火，即腎中之真寒 
證也。非溫補命門不可。凡此諸經不同，而虛實大異，皆後人所罕知者，獨《褚氏遺書》有 
上病察下之說，誠見道之言也。 
一、咽喉證，總謂之火，則名目雖多，似有不必盡辨者，然亦有不可不辨者。如單乳蛾 
、雙乳蛾，及纏喉風之有不同也。蓋腫於咽之兩旁者為雙蛾，腫於一邊者為單蛾，此其形必 
圓突如珠，乃癰節之類結於喉間，故多致出毒，或宜刺出其血而愈者。若纏喉風則滿片紅腫 
，多不成膿，亦不必出血，但使火降，其腫自消，此其所以有異，而治之當有法也。 

<目錄>卷之二十八必集·雜證謨\咽喉
<篇名>論治（共九條）
屬性：一、火證喉痹，悉宜以抽薪飲主之。火不甚者，宜徙薪飲主之。凡肝膽之火盛者，宜以 
芍藥、梔子、龍膽草為主。陽明胃火甚者，宜以生石膏為主。若大便秘結不通，則宜加大黃 
、芒硝之屬，通其便而火自降。凡火浮於上，而熱結於頭面咽喉者，最宜清降，切不可用散 
風昇陽等劑。蓋此火由中，得升愈熾。經曰∶高者抑之，正此之謂。非火郁宜發，及昇陽散 
火之義。學人於此，最當體察，勿得誤認其面目。凡外治火證腫痛之法宜以木別子磨醋，用 
鵝翎蘸攪喉中，引去其痰。或另少和清水，免其太酸。時時呷嗽喉中，不可咽下，引吐其痰 
為更善。漱後以代匙散吹之。仍內服煎藥，自無不愈。凡火壅於上，而食物之治，最宜悉尼 
漿、綠豆飲之屬為妙。若南方少梨之處，或以好蘿蔔杵汁，和以清泉，少加玄明粉，攪勻徐 
徐飲之，既可消痰，亦可清火。凡單雙乳蛾，若毒未甚，膿未成者，治之自可消散。若勢甚 
而危者，必須砭出其血，庶可速退。此因其急，亦不得已而用之也。又古法用三棱針刺少商 
穴出血，雲治喉痹立愈。 
一、陰虛喉痹，其證亦內熱口渴喉干，或唇紅頰赤，痰涎壅盛，然必尺脈無神，或六脈 
雖數而浮軟無力，但察其過於酒色，或素稟陰氣不足，多倦少力者，是皆腎陰虧損，水不制 
火而然。火甚者，宜滋陰八味煎、加減一陰煎之類主之。火微而不喜冷物，及大便不堅，小 
便不熱者，宜六味地黃湯、一陰煎之類主之。若因思慮焦勞，兼動心火者，宜二陰煎主之。 
一、格陽喉痹，由火不歸元，則無根之火客於咽喉而然，其證則上熱下寒，全非火證。 
凡察此者，但診其六脈微弱，全無滑大之意，且下體絕無火證，腹不喜冷，即其候也。蓋此 
證必得於色慾傷精，或泄瀉傷腎，或本無實火，而過服寒涼，以傷陽氣者，皆有此證。速宜 
用鎮陰煎為上，八味地黃湯次之，或用蜜附子含咽亦妙；若再用寒涼，必致不救。 
一、陽虛喉痹，非喉痹因於陽虛，乃陽虛因於喉痹也。蓋有因喉痹而過於攻擊，致傷胃 
氣者，有艱於食飲，倉廩空虛，亦傷胃氣者。又有氣體素弱，不耐勞倦而傷胃氣者。凡中氣 
內虛，疼痛外逼，多致元陽飛越，脈浮而散，或弱而澀，以致聲如鼾睡，痰如拽鋸者，此肺 
胃垂絕之候，速宜挽回元氣，以人參一味濃煎，放心徐徐飲之。如痰多者，或加竹瀝薑汁亦 
可。如遲，多致不救。如作實火治之，則禍如反掌。 
一、喉癬證，凡陰虛勞損之人，多有此病。其證則滿喉生瘡，紅痛久不能愈，此實水虧 
虛火證也。宜用前陰虛喉痹之法治之。若多咳嗽肺熱，宜以四陰煎之類主之。若滿喉生瘡， 
破爛而痛者，宜用牛黃益金散吹敷之，仍內服滋補真陰之劑，自可全愈。 
一、瘟毒喉痹，乃天行瘟疫之氣，其證則咽痛項腫，甚有頸面頭項俱腫者。北方尤多此 
病，俗人呼為蝦蟆瘟，又名顱 瘟，亦名大頭瘟。此濕熱壅盛，最凶之候。宜清諸經之火， 
或瀉陽明之熱，當察緩急而治之。東垣有普濟消毒飲，專治瘟毒喉痹，百發百中。 
一、鎖喉風證，時人以咽喉腫痛，飲食難入，或痰氣壅塞不通者，皆稱為鎖喉風，而不 
知有真正鎖喉風者，甚奇甚急，而實人所未知也。余在燕都，嘗見一女子，年已及笄，忽一 
日於仲秋時，無病而喉竅緊澀，息難出入，不半日而緊澀愈甚。及延余視，診其脈，無火也 
。問其喉，則無腫無痛也。觀其貌，則面青瞠目不能語也。聽其聲，則喉竅之細如針，抽息 
之窘如線，伸頸掙命求救，不堪之狀，甚可憐也。余見而疑之，不得其解，然意謂風邪閉塞 
喉竅，非用辛溫不能解散。遂以二陳湯加生薑煎而與之，毫忽無效。意復用獨參湯以救其肺 
，然見其勢危若此，恐滋怨謗，終亦未敢下手。他醫見之，亦但束手而已。如此者，一日夜 
而歿。後又一人亦如此而歿。若此二人者，余至今莫識其所以病，此終身之疑竇，殊自愧也 
。然意必肺氣竭絕而然，倘再有值此者，恐非獨參湯決不能救。故筆諸此，以俟後之君子虛 
心詳酌焉。 
一、楊梅結毒，有喉間潰爛作痛，久而不愈者，此非喉痹之屬，乃楊梅瘡毒也。宜仙遺 
糧湯。甚者，宜以土茯苓煎湯吞五寶丹。 
一、諸物哽於喉中，或刺或骨，必有鋒芒之逆，所以刺而不下。凡下而逆者，反而上之 
則順矣。故治此者，當借飲食之勢，涌而吐之，使之上出，則如拔刺之捷也。若芒刺既深， 
必欲推下，非惟理勢不能，必且延遲，或食飲既消，無可推送，以致漸腫，則為害非細矣。 
凡諸骨鯁，或以餳糖一大塊，滿口吞而咽之；或用韭菜煮略熟，勿切，吞下一束，即裹而下 
，亦妙。 

<目錄>卷之二十八必集·雜證謨\咽喉
<篇名>述古（共二條）
屬性：張子和曰∶喉痹病，大概痰火所致。急者，宜吐痰，後復下之。上下分消而愈。又甚者 
，以針刺去血，然後用藥吐下，此為治之上策。若人畏懼而委曲旁求，瞬息喪命。治喉痹之 
火，與救火同，不容少待。《內經》曰∶火郁發之。發，散也，吐中有發散之義，出血者， 
亦發散之端也。治斯疾者，毋執緩方、小方而藥之，曰∶吾藥乃王道，不動臟腑。若幸遇疾 
之輕者而獲愈，疾之重者循死矣，豈非誤殺也耶。 
龐氏曰∶伏氣之病，古方謂之腎傷寒，謂非時有暴寒中人，毒瓦斯伏於少陰經，始初不病 
，旬月乃發，脈微弱，法當以傷寒治之。非喉痹之病也。次必下痢。愚按∶此證亦所嘗有， 
是必以少陰、少陽之火令，太陽之寒令，太陰之濕令，而復兼風寒之邪者，皆有此證。故治 
此者，不必治喉痹，但治外邪，其喉自愈。即如新方諸柴胡飲，及散陣諸方，皆可隨宜酌用 
。 

<目錄>卷之二十八必集·雜證謨\咽喉
<篇名>格陽喉痹新按
屬性：余友王蓬雀，年出三旬，初未識面。因患喉痹十餘日，延余診視。見其頭面浮大，喉頸 
粗極，氣急聲啞，咽腫口瘡，痛楚之甚，一婢倚背，坐而不臥者，累日矣。及察其脈，則細 
數微弱之甚。問其言，則聲微似不能振者。詢其所服之藥，則無非芩、連、梔、柏之屬。此 
蓋以傷陰而起，而復為寒涼所逼，以致寒盛於下，而格陽於上。即水飲之類俱已難入，而尤 
畏煩熱。余曰∶危哉，再遲半日，必不救矣。遂與鎮陰煎，以冷水頓冷，徐徐使咽之。用畢 
一煎，過宿而頭項腫痛盡消如失。余次早見之，則 然一瘦質耳，何昨日之巍然也。遂繼用 
五福飲之類，數劑而起。疑者，始皆駭服。自後，感余再生，遂成莫逆。 

<目錄>卷之二十八必集·雜證謨\咽喉
<篇名>虛損喉癬新按
屬性：一、來宅女人，年近三旬，因患虛損，更兼喉癬疼痛，多醫罔效。余診其脈，則數而無 
力。察其證，則大便溏泄。問其治，則皆退熱清火之劑。然愈清火而喉愈痛。察之既確，知 
其本非實火，而且多用寒涼，以致肚腹不實，總亦格陽之類也。遂專用理陰煎及大補元煎之 
類出入間用，不半月而喉痛減，不半年而病全愈。 

<目錄>卷之二十八必集·雜證謨\咽喉
<篇名>小兒吞釘新按
屬性：一、王氏子，甫周歲，其母以一鐵釘與之玩弄，不覺納之口中，吞入喉間，其父號呼求 
救。余往視之，但見其母倒提兒足，以冀其出，口鼻皆血，危劇之甚。余曉之曰∶豈有倒懸 
可以出釘而能無傷命者哉？因速令抱正，遂聞啼聲。余曰∶釘已下咽，不在喉矣。其父曰∶ 
嬌嫩之髒，安能堪此？但因其哀求之切，不得不允，姑以慰之，然計無從出，而逼索方藥， 
頃刻數四。余只得靜坐齋頭，潛思熟計，亦無所得，乃取本草一玩，覬啟其幾。見所載曰∶ 
鐵畏朴硝。遂得一計，乃用活磁石一錢，朴硝二錢，並研為末，付其父。令以熬熟豬肉加蜜 
和調藥末與之，於申末之頃盡吞之。至次早，其父匍匐階前曰∶昨於三鼓時，忽解下一物， 
大如芋子，瑩如 菜，潤滑無棱，藥護其外，撥而視之，則釘在其中矣。持以視余，乃京中 
釘鞋所用蘑菇釘也。其父索其方，並問其故。余曰∶所用者，芒硝、磁石耳。蓋硝非磁石不 
能使藥附釘，磁石非硝不能逐釘速出，非油則無以潤，非蜜則未必吞。合是四者，則着者着 
，逐者逐，潤者潤，同功合力，裹護而出矣。公亦以為然否？其父手額稱謝曰∶神哉！不可泯 
也，宜筆記之，以資後人之識焉。 

<目錄>卷之二十八必集·雜證謨\咽喉
<篇名>附按
屬性：薛立齋治一婦人，咽間作痛，兩月後始潰而不斂，遍身筋骨亦痛，諸藥不應。先以土萆 
湯數劑而斂，更以四物湯倍加土茯苓、黃 ，二十餘劑，諸證悉愈。又一彌月小兒，先於 
口內患之，後延於身，年余不愈。以土茯苓為末，乳汁調服，母以白湯調服，月余而愈。又 
一男子以生廣瘡，服輕粉稍愈，後復發，又服輕粉稍愈；繼後大發，喉 潰蝕，與鼻相通， 
臂腿數枚如桃大，潰年余不斂。虛證悉具，投以萆 湯為主，佐以健脾諸藥，月余而安。又 
一婦人，臉鼻俱蝕，半載不斂，治以前藥而愈。按此方本治淫瘡，味甘而利，善去濕熱，和 
血脈。所以凡諸瘡毒，皆宜用之，其效未可盡述。 

<目錄>卷之二十八必集·雜證謨\咽喉
<篇名>咽喉論列方
屬性：抽薪飲（新寒三） 徙薪飲（新寒四） 土萆 湯（外一九九） 一陰煎（新補八） 二陰煎（ 
新補十） 仙遺糧湯（外一九八） 五福飲（新補六） 獨參湯（補三五） 六味地黃湯（補百二 
十） 四物湯（補八） 二陳湯（和一） 滋陰八味煎（新寒十七） 綠豆飲（新寒十四） 理陰煎 
（新熱三） 加減一陰煎（新補九） 悉尼漿（新寒十六） 鎮陰煎（新熱十三） 普濟消毒飲（寒 
十三） 五寶丹（外二百五） 四陰煎（新補十二） 牛黃益金散（因一八五） 蜜附子（因一八四 
）代匙散（新因四八） 大補元煎（新補一） 八味地黃丸（補一二一） 

<目錄>卷之二十八必集·雜證謨\咽喉
<篇名>論外備用方
屬性：甘露飲（寒十） 加減八味丸（補一二二） 《直指》黃芩湯（寒百七 心肺熱） 咽喉諸方 
（詳因陣一七五至二百一止） 

<目錄>卷之二十八必集·雜證謨\齒牙
<篇名>經義
屬性：《上古天真論》曰∶女子七歲，腎氣盛，齒更髮長。三七，腎氣平均，故真牙生而長 
極。丈夫八歲，腎氣實，髮長齒更。三八，腎氣平均，筋骨勁強，故真牙生而長極。五八， 
腎氣衰，發墮齒槁。八八，則齒發去。 
《邪客篇》曰∶天有列星，人有牙齒。 
《五味論》帝曰∶苦走骨，多食之，令人變嘔，何也？少俞曰∶苦入於胃，五穀之氣， 
皆不能勝苦，苦入下脘，三焦之道皆閉而不通，故變嘔。齒者，骨之所終也，故苦入而走骨 
，故入而復出，知其走骨也。 
《經脈篇》曰∶手陽明之脈，其支者從缺盆上頸貫頰，入下齒中。足陽明之脈，下循鼻 
外，入上齒中，還出挾口環唇，下交承漿。 
《寒熱病篇》曰∶臂陽明有入 遍齒者，名曰大迎，下齒齲取之。臂惡寒補 
之，不惡寒瀉之。足太陽有入 遍齒者，名曰角孫，上齒齲取之，在鼻與 前。 
方病之時，其脈盛，盛則瀉之，虛則補之。骨寒熱者，病無所安，汗注不休。齒未槁，取其 
少陰於陰股之絡。齒已槁，死不治。骨厥亦然。 
《雜病篇》曰∶齒痛，不惡清飲，取足陽明。惡清飲，取手陽明。 

<目錄>卷之二十八必集·雜證謨\齒牙
<篇名>論證（共四條）
屬性：齒牙之病有三證∶一曰火，二曰蟲，三曰腎虛。凡此三者，病治各有不同，辨得其真， 
自無難治之齒病矣。凡火病者，必病在牙床肌肉間，或為腫痛，或為糜爛，或為臭穢脫落， 
或牙縫出血不止，是皆病在經絡。而上牙所屬，足陽明也，止而不動。下牙所屬，手陽明也 
，嚼物則動而不休。此之為病，必美酒濃味，膏粱甘膩過多，以致濕熱蓄於腸胃，而上壅於 
經，乃有此證。治宜戒濃味，清火邪為主。蟲痛者，其病不在經而在牙，亦由肥甘濕熱，化 
生牙蟲以致蝕損蛀空，牙敗而痛。治宜殺蟲為主。濕熱勝者，亦宜兼清胃火。腎虛而牙病者 
，其病不在經而在髒。蓋齒為骨之所終，而骨則主於腎也。故曰∶腎衰則齒豁，精固則齒堅 
。至其為病，則凡齒脆不堅，或易於搖動，或疏豁，或突而不實。凡不由蟲、不由火而齒為 
病者，必腎氣之不足。此則或由先天之稟虧，或由後天之斫喪，皆能致之，是當以專補腎氣 
為主。 
一、齒有傷於外因者，或以擊損，或以跌扑，或勉強咬嚼堅硬等物，久之無不損齒，此 
豈藥之可療，知者自當慎也。 
一、種齒法∶古有晨昏叩齒之說。雖亦可行，然而穀穀震動，終非盡善之道。余每因勞 
因酒，亦嘗覺齒有浮突之意，則但輕輕咬實，務令漸咬漸齊，或一二次，或日行二三次，而 
根自固矣。又凡於小解時，必先咬定牙根而後解，則腎氣亦賴以攝，非但固精，亦能堅齒。 
故餘年逾古稀，而齒無一損，亦大得此二方之力。 
一、《金丹全書》雲∶今人漱齒，每以早晨，是倒置也。凡一日飲食之毒，積於齒縫， 
當於夜晚刷洗，則垢穢盡去，齒自不壞。故云∶晨漱不如夜漱，此善於養齒者。今觀智者， 
每於飯後必漱，則齒至老堅白不壞，斯存養之功可見矣。 

<目錄>卷之二十八必集·雜證謨\齒牙
<篇名>論治（共六條）
屬性：一、陽明熱壅牙痛，宜清胃散、清胃飲之類主之。若火之甚者，宜抽薪飲、太清飲之類 
主之，皆所以清其源也。若腎陰本虛，胃火復盛，上實下虛，而為熱渴腫痛者，玉女煎為最 
妙。 
一、牙痛外敷之藥，惟辛溫可以散熱，宜細辛煎、丁香散、薑黃散、赴筵散之類主之， 
然惟二辛煎、三香散為尤妙。 
一、蟲牙蛀空疼痛，宜《瑞竹堂方》韭子湯、巴豆丸、藜蘆散，皆可擇而用之。 
一、牙縫出血不止，無非胃火所致，宜以前清胃等藥主之。亦有陰虛於下，格陽於上， 
則六脈微細，全非實熱火證。牙縫之血，大出不能止，而手足厥冷者，速宜以鎮陰煎主之。 
若誤用寒涼，必致不救。 
一、腎虛牙齒不固，或搖動，或脆弱浮突者，雖宜以補腎為主，然亦當辨其寒熱。凡左 
歸丸、六味丸，可壯腎中之陰；右歸丸、八味丸，可補腎中之陽，須通加骨碎補丸服尤妙。 
若齒牙浮動脫落，或牙縫出血，而口不臭，亦無痛者。總屬陰中之陽虛，宜安腎丸之類主之 
。 
一、走馬牙疳，牙床腐爛，齒牙脫落。謂之走馬者，言其急也。此蓋熱毒蘊蓄而然。凡 
病此者，大為凶候。初見此證，速宜內瀉陽明之火，兼以綠豆飲常服之；外用冰白散、三仙 
散、麝礬散、北棗丹之類敷之。丹溪法曰∶用干北棗燒存性，同枯白礬為末敷之，神效。 

<目錄>卷之二十八必集·雜證謨\齒牙
<篇名>述古（共二條）
屬性：《聖惠方》雲∶熱者怕冷水，宜用牙硝、薑黃、雄黃、荊芥等治之。冷者怕熱湯，宜用 
乾薑、蓽茇等治之。不怕冷熱乃風牙，以豬牙皂角、僵蠶、蜂房、草烏治之。有孔者為蟲牙 
，宜雄黃、鍛石、砂糖等治之。用藥了，皆以溫水漱之。 
薛立齋曰∶齒痛，若因手足陽明經濕熱，用東垣清胃散。若因風寒入腦，腦痛齒亦痛， 
用羌活附子湯。若因思慮傷脾，用歸脾湯。若因鬱火所致，用越鞠丸。若因酒面炙爆而 
發，用清胃散。若因飲食傷脾，用六君子湯。若因勞傷元氣，用補中益氣湯。若因脾胃素弱 
，用六君子、當歸、升麻。若因腎經陰虛，用六味丸。若因腎經陽虛，用八味丸。若陰陽俱 
虛，用十補丸。若脾腎虛寒，用安腎丸。徐用誠先生雲∶凡齒痛惡寒熱等證，屬足、手陽明 
經。齒搖斷脫，屬足少陰經。齒蝕腫痛出血，皆胃火所致也，亦有諸經錯雜之邪與外因為患 
者。 

<目錄>卷之二十八必集·雜證謨\齒牙
<篇名>附按
屬性：《醫統》雲∶宋·汪丞相之寵，好食濃味。一日，熱大作，齒間壅出有肉，漸大脹滿， 
口不能閉，水漿不入。一醫用生地黃汁一碗，牙皂角數挺，火上炙熱，蘸汁令盡，為末，敷 
壅肉上，隨即消縮，不日而愈。 

<目錄>卷之二十八必集·雜證謨\齒牙
<篇名>針灸法
屬性：足內踝二尖（治上牙痛，灸之）、足三里（治上齒痛，灸四十九壯）、手三間（治下齒痛， 
灸七壯）、列缺（灸七壯，永不發）、合谷（齒齲灸之）、內庭（下牙痛，針灸皆可）、陽穀（治上 
牙痛，在手外踝骨尖，左灸右，右灸左，十一壯，屢驗神效）、太淵（治風牙）、肩 （七 
壯，隨左右灸之）、耳垂下盡骨上穴（灸三壯，痛即止，如神）。 
一法治一切牙痛∶以草量手中指，至掌後橫紋止，將草折作四分，去三留一，於橫紋後 
量臂中，隨痛左右灸三壯，即愈。 
一、經驗法∶於耳前鬢髮尖內有動脈處，隨痛左右用小艾炷灸五七壯，神效。亦不必貼 
膏藥。如再發，再灸，即可斷根。 

<目錄>卷之二十八必集·雜證謨\齒牙
<篇名>齒牙論列方
屬性：清胃飲（寒五六） 清胃散（寒五四） 補中益氣湯（補三十） 抽薪飲（新寒三） 冰玉散（ 
新因四六、四七） 羌活附子湯（散五九） 太清飲（新寒十三） 三仙散（因一五四） 六君子 
湯（補五） 綠豆飲（新寒十四） 藜蘆散（因一五一） 瑞竹堂方（因一四九） 歸脾湯（補三二） 
三香散（新因四九） 韭子湯（因一四八） 麝礬散（因一五五） 六味丸（補百二十） 玉女煎 
（新寒十二） 丁香散（因一四二） 八味丸（補一二一） 鎮陰煎（新熱十三） 薑黃散（因一六 
四） 左歸丸（新補四） 細辛煎（因百四十） 赴筵散（因一四五） 右歸丸（新補五） 二辛煎 
（新因四五） 越鞠丸（和一五四） 十補丸（熱一七三） 北棗丹（因一五二） 巴豆丸（因百五 
十） 安腎丸（因一三八） 

<目錄>卷之二十八必集·雜證謨\齒牙
<篇名>論外備用方
屬性：《良方》蘆薈丸（寒一六八 疳蟲） 齒牙諸方（詳因陣，一三五至一七四止） 

<目錄>卷之二十九必集·雜證謨\遺精
<篇名>經義
屬性：《上古天真論》曰∶上古有真人者，提挈天地，把握陰陽，呼吸精氣，獨立守神，肌肉 
若一。故能壽敝天地，無有終時。中古有至人者，淳德全道，和於陰陽，調於四時，去世離 
俗，積精全神，遊行天地之間，視聽八達之外。此蓋益其壽命而強者也，亦歸於真人。其次 
有聖人者，處天地之和，從八風之理，適嗜欲於世俗之間，無恚嗔之心，行不欲離於世，舉 
不欲觀於俗，外不勞形於事，內無思想之患，以恬愉為務，以自得為功，形體不敝，精神不 
散，亦可以百數。今時之人不然也，以酒為漿，以妄為常，醉以入房，以欲竭其精，以耗散 
其真，不知持滿，不時御神，務快其心，逆於生樂，起居無節，故半百而衰也。夫上古聖人 
之教下也，皆謂之虛邪賊風，避之有時，恬 虛無，真氣從之，精神內守，病安從來。 
腎者主水，受五臟六腑之精而藏之，故五臟盛，乃能瀉。 
《生氣通天論》曰∶蒼天之氣，清淨則志意治，順之則陽氣固，雖有賊邪，弗能害也， 
此因時之序。故聖人傳精神，服天氣，而通神明。失之則內閉九竅，外壅肌肉，衛氣解散， 
此謂自傷，氣之削也。陰者，藏精而起亟也；陽者，衛外而為固也。凡陰陽之要，陽密乃固 
，兩者不和，若春無秋，若冬無夏，因而和之，是謂聖度。故陽強不能密，陰氣乃絕，陰平 
陽秘，精神乃治，陰陽離決，精氣乃絕。陰之所生，本在五味，陰之五宮，傷在五味。味過 
於辛，筋脈沮弛，精神乃央。 
《金匱真言論》曰∶夫精者，身之本也。故藏於精者，春不病溫。 
《本神篇》曰∶天之在我者德也，地之在我者氣也，德流氣薄而生者也。故生之來謂之 
精，兩精相搏謂之神，隨神往來謂之魂，並精而出入者謂之魄。是故怵惕思慮者則傷神，神 
傷則恐懼流淫而不止。恐懼而不解則傷精，精傷則骨酸痿厥，精時自下，是故五臟主藏精者 
也，不可傷，傷則失守而陰虛，陰虛則無氣，無氣則死矣。 
《本藏篇》曰∶人之血氣精神者，所以奉生而周於性命者也。志意者，所以御精神，收 
魂魄，適寒溫，和喜怒者也。志意和則精神專直，魂魄不散，悔怒不起，五臟不受邪矣。 
《經脈篇》曰∶人始生，先成精，精成而腦髓生。 
《邪客篇》曰∶心者，五臟六腑之大主也，精神之所舍也，其髒堅固，邪弗能容也。容 
之則心傷，心傷則神去，神去則死矣。 
《平人絕谷篇》曰∶血脈和則精神乃居。故神者，水谷之精氣也。 
《調經》、《本神》等論曰∶心藏神，肺藏氣，肝藏血，脾藏肉，腎藏經，而成此形。 
志意通，內連骨髓，而成身形五臟。 
《六節髒象論》曰∶心者，生之本，神之變也。腎者主蟄，封藏之本，精之處也。 
《痿論》曰∶肺主身之皮毛，心主身之血脈，肝主身之筋膜，脾主身之肌肉，腎主身之 
骨髓。 
《衛氣篇》曰∶五臟者，所以藏精神魂魄者也；六腑者，所以受水谷而行化物者也。其 
氣內干五臟，而外絡肢節。其浮氣之不循經者為衛氣，其精氣之行於經者為營氣。陰陽相隨 
，外內相貫，如環之無端。 
《疏五過論》曰∶嘗貴後賤，雖不中邪，病從內生，名曰脫營。嘗富後貧，名曰失精， 
五氣流連，病有所並。暴樂暴苦，始樂後苦，皆傷精神，精氣竭絕，形體毀沮。故貴脫勢， 
雖不中邪，精神內傷，身必敗亡。 

<目錄>卷之二十九必集·雜證謨\遺精
<篇名>論證（共三條）
屬性：夢遺精滑，總皆失精之病。雖其證有不同，而所致之本則一。蓋遺精之始，無不病由乎 
心，正以心為君火，腎為相火，心有所動，腎必應之。故凡以少年多欲之人，或心有妄思， 
或外有妄遇，以致君火搖於上，相火熾於下，則水不能藏，而精隨以泄。初泄者不以為意， 
至再至三，漸至不已，及其久而精道滑，則隨觸皆遺，欲遏不能矣。斯時也，精竭則陰虛， 
陰虛則無氣，以致為勞為損，去死不遠，可無畏乎。蓋精之藏制雖在腎，而精之主宰則在心 
。故精之蓄泄，無非聽命於心。凡少年初省人事，精道未實者，苟知惜命，先須惜精。苟欲 
惜精，先宜淨心。但見伶俐乖巧之人，多有此病。而田野愚魯之夫，多無此病。其故何也？ 
亦總由心之動靜而已，此少年未病之前，所當知也。及其既病而求治，則尤當以持心為先， 
然後隨證調理，自無不愈。使不知求本之道，全恃藥餌。而慾望成功者，蓋亦幾希矣。 
遺精之證有九∶凡有所注戀而夢者，此精為神動也，其因在心。有欲事不遂而夢者，此 
精失其位也，其因在腎。有值勞倦即遺者，此筋力有不勝，肝脾之氣弱也。有因用心思索過 
度輒遺者，此中氣有不足，心脾之虛陷也。有因濕熱下流，或相火妄動而遺者，此脾腎之火 
不清也。有無故滑而不禁者，此下元之虛，肺腎之不固也。有素稟不足而精易滑者，此先天 
元氣之單薄也。有久服冷利等劑，以致元陽失守而滑泄者，此誤藥之所致也。有壯年氣盛， 
久節房欲而遺者，此滿而溢者也。凡此之類，是皆遺精之病。然心主神，肺主氣，脾主濕， 
肝主疏泄，腎主閉藏。則凡此諸病，五臟皆有所主，故治此者，亦當各求所因也。至若盛滿 
而溢者，則去者自去，生者自生，勢出自然，固無足為意也。 
一、因夢而出精者，謂之夢遺，不因夢而精自出者，謂之滑精。夢遺者，有情，有火， 
有虛，有溢。有因情動而夢者，有因精動而夢者。情動者，當清其心；精動者當固其腎。滑 
精者，無非腎氣不守而然。若暴滑而兼痛者，則當從赤白濁門論治。 

<目錄>卷之二十九必集·雜證謨\遺精
<篇名>論治（共八條）
屬性：一、精道滑而常夢常遺者，此必始於慾念，成於不謹，積漸日深，以致腎氣不固而然。 
惟苓術菟絲丸為最佳。其次，則小菟絲子丸、金鎖思仙丹之類，皆可擇用。 
一、君火不清，神搖於上，則精遺於下。火甚者，宜先以二陰煎之類清去心火；火不甚 
者，宜先以柏子養心丸、天王補心丹，或人參丸、遠志丸之類收養心氣，然後用苓術菟絲丸 
之類固之。 
一、相火易動，肝腎多熱，而易於疏泄者，宜《經驗》豬肚丸為最，或固精丸之類主之 
。然須察其火之微甚，宜清者亦當先清其火。 
一、凡思慮勞倦，每觸即遺者，但當培補心脾，勿得誤為清利。惟壽脾煎，或歸脾湯減 
去木香，或用秘元煎主之。皆其宜也。其有氣分稍滯，不堪 、術者，宜菟絲煎主之，或以 
人參湯吞苓術菟絲丸亦妙。 
一、先天素稟不足，元陽不固，每多遺滑者，當以命門元氣為主，如左歸、右歸、六味 
、八味等丸。或五福飲、固陰煎、菟絲煎之類隨宜用之，或《經驗》秘真丹亦可酌用。 
一、濕熱下流，火伏陰中而遺者，宜四苓散，或大小釐清飲之類主之。 
一、過服寒涼冷利等藥，以致陽氣不固，精道滑而遺泄不止者，速當溫補脾腎，宜五君 
子煎、壽脾煎、或右歸丸、八味地黃丸、家韭子丸之類主之。 
一、治遺精之法，凡心火盛者，當清心降火。相火盛者，當壯水滋陰。氣陷者，當升舉 
。滑泄者，當固澀。濕熱相乘者，當分利。虛寒冷利者，當溫補。下元元陽不足、精氣兩虛 
者，當專培根本。今人之治遺泄，動以黃柏、知母為君，或專用固本丸、坎離丸之類，不知 
苦寒之性，極能沉降瀉水，腎虛者，尤非所宜。腎有補而無瀉，此輩亦何裨於腎，而凡用治 
於非火滑泄者，適足為腎之害耳。 

<目錄>卷之二十九必集·雜證謨\遺精
<篇名>述古（五條）
屬性：丹溪曰∶夢遺精滑，專主乎熱，熱則流通，宜滋陰降火。勞神思者，安神養心。久而虛 
脫者，須兼補藥及收澀之藥，無有不愈。 
薛立齋曰∶按前證若腎氣不足，用益志湯、金鎖正元丹；肝腎虛熱者，用六味丸、加味 
逍遙散；脾虛熱者，用六味丸、補中益氣湯。凡此悉屬不足之證，宜用十全大補湯，或用萆 
釐清飲送八味丸。又曰∶按前證屬足三陰虧損所致。若肝腎虛熱者，用四物加柴胡、山梔 
、山茱萸、山藥。脾胃氣虛者，用補中益氣加山茱萸、山藥。思慮傷脾者，兼用歸脾湯加山 
茱萸、山藥。肝腎虧損者，六味丸。真陽虛敗者，八味丸。心腎不交，用萆 釐清飲。心氣 
虛熱者，清心蓮子飲。 
樓全善《綱目》雲∶一壯年夢遺白濁，與澀精藥益甚，知其郁滯，改用導赤散，大劑服 
之，遺濁皆止。又一中年夢遺，與澀藥勿效，改與神芎丸下之，下後與豬苓丸，遂愈。 
徐東皋雲∶夢遺因心經有火，神思不寧，所以夢與人交而精泄，治當用清心、安神、溫 
膽等劑，加黃連、生地、人參、遠志、茯神、棗仁、羚羊角之類。有自遺者，乃氣血虛而下 
脫，有因熱而流通者，當分虛實，須用八物湯加龍骨、牡蠣、樗根皮之類。有小便後精出不 
可禁者，或不小便而自出者，或莖中出而癢痛，常如欲小便者，並宜先服辰砂妙香散，或威 
喜丸，或釐清飲，別以綿裹龍骨同煎，或加五倍子、牡蠣、白茯苓、五味子之屬煎服。 
王宇泰曰∶凡病精泄不禁，自汗頭眩，虛極，或寒或熱，用補澀之藥不效，其脈浮軟而 
散，蓋非虛也，亦非房室過度，此無他，心有所睹，因有所慕，意有所樂，欲想方興，不遂 
所欲，而致斯疾，既以藥補且固，不效，將何以治之？緣心有愛則神不歸，意有想則志不寧 
，當先和營衛，營衛和則心安。次調其脾，脾氣和則志舍定。心腎交媾，精神內守，其病自 
愈。其法用人參三錢，當歸一錢，洗焙為末，作三服，糯米飲調下，服畢自汗出而寒熱退。 
若頭眩未除，用川芎三錢，人參一錢，焙為末，作三服，沸湯調下。頭眩瘥而精不禁者，用 
芍藥半兩，丁香三錢，木香三錢，銼散，每服用生薑五片，棗二枚，以水同煎，空心 
服。即心安神定，精固神悅。 

<目錄>卷之二十九必集·雜證謨\遺精
<篇名>遺精論列方
屬性：小菟絲丸（固三五） 家韭子丸（固三四） 五君子煎（新熱六） 人參丸（補百五） 歸脾湯 
（補三二） 大釐清飲（新寒五） 菟絲煎（新固三） 壽脾煎（新熱十六） 小釐清飲（新和十） 
遠志丸（補百十三） 固精丸（固三十） 苓術菟絲丸（新固五） 秘元煎（新固一） 秘真丹（固 
二五） 金鎖思仙丹（固十九） 固陰煎（新固二） 二陰煎（新補十） 金鎖正元丹（固十八） 
左歸丸（新補四） 右歸丸（新補五） 補中益氣湯（補三十） 五福飲（新補六） 八物湯（補十 
九） 十全大補湯（補二十） 六味丸（補百二十） 八味丸（補一二一） 天王補心丹（補百八） 
益志湯（熱一六五） 《經驗》豬肚丸（固四十） 逍遙散（補九二） 四物湯（補八） 辰砂妙 
香散（固十五） 安神丸（寒一四二） 溫膽湯（和一五三） 柏子養心丸（補百十一） 威喜丸（ 
固四五） 導赤散（寒一二二） 清心蓮子飲（寒三二） 豬苓丸（因四八） 四苓散（和一八七） 
萆釐清飲（熱一六四） 神芎丸（攻七二） 

<目錄>卷之二十九必集·雜證謨\遺精
<篇名>論外備用方
屬性：還少丹（補一三五） 心腎丸（補百十二） 枸杞子丸（補一四二） 金櫻膏（補百） 安腎丸 
（熱一六六 精寒不禁） 小安腎丸（熱一六七 陰虛夢遺） 玉鎖丹（固二一 不禁） 金鎖丹 
（固十七） 金鎖匙丹（固二十 鬼交夢遺） 固真散（固二八 暖下元） 三仙丸（固四一 遺 
滑） 金櫻丸（固二四） 固真丸（固二七 久滑） 九龍丸（固四二） 水陸二仙丹（固二三） 
韭子丸（固三三 虛寒漏精） 茯菟丸（固三八 思慮傷精） 王荊公妙香散（固十六 安神固 
精） 

<目錄>卷之二十九必集·雜證謨\淋濁
<篇名>經義
屬性：《至真要大論》曰∶諸轉反戾，水液混濁，皆屬於熱。太陽之勝，陰中乃瘍，隱曲不利 
，互引陰股。 
《痿論》曰∶思想無窮，所願不得，意淫於外，入房太甚，宗筋弛縱，發為筋痿，及為 
白淫。 
《口問篇》曰∶中氣不足，溲便為之變。 
《五癃津液別篇》曰∶陰陽不和，則使液溢而下流於陰，髓液皆減而下，下過度則虛， 
虛故腰背痛而脛酸。 
《氣厥論》曰∶胞移熱於膀胱，則癃溺血。 
《評熱病論》曰∶小便黃者，少腹中有熱也。 
《玉機真藏論》曰∶冬脈不及，則令人少腹滿，小便變。 
《經脈別論》曰∶飲入於胃，游溢精氣，上輸於脾，脾氣散精，上歸於肺，通調水道， 
下輸膀胱，水精四布，五經並行，合於四時五臟陰陽，揆度以為常也。 

<目錄>卷之二十九必集·雜證謨\淋濁
<篇名>論證（共四條）
屬性：便濁證有赤白之分，有精溺之辨。凡赤者多由於火，白者寒熱俱有之。由精而為濁者， 
其動在心腎。由溺而為濁者，其病在膀胱、肝、脾。 
一、赤濁之證，有溺之赤色者，有帶血而赤者。若見鮮血，則當從血證門溺血條下治之 
。若溺之黃赤者，此固多有火證，然必赤而痛澀，及別有火脈火證，方可以火證赤濁論治。 
若或以勞倦過傷，或以久病，或以酒色耗傷真陰，或以素服清涼等藥，愈服愈赤，愈見短少 
，而且無痛澀等證者，此系水虧液涸，全非赤濁之比。經曰∶中氣不足，溲便為之變，即此 
類也。但當溫補下元，使之氣化，水必自清，切不可因小便黃赤，一概皆從火治。 
一、白濁證，有濁在溺者，其色白如泔漿。凡肥甘酒醴，辛熱炙爆之物，用之過當 
，皆能致濁。此濕熱之由內生者也。又有炎熱濕蒸，主客時令之氣，侵及臟腑者，亦能致濁 
，此濕熱之由外入者也。然自外而入者，少。自內而生者，多。總之，必有熱證熱脈，方是 
火證。清去其火，則濁無不愈矣。有濁在精者，必由相火妄動，淫慾逆精，以致精離其位， 
不能閉藏，則源流相繼，淫溢而下，移熱膀胱，則溺孔澀痛，清濁並至，此皆白濁之因熱證 
也。及其久也，則有脾氣下陷，土不制濕，而水道不清者，有相火已殺，心腎不交，精滑不 
固，而遺濁不止者，此皆白濁之無熱證也。有熱者，當辨心腎而清之；無熱者，當求脾腎而 
固之、舉之。治濁之法無出此矣。 
淋之為病，小便痛澀滴瀝，欲去不去，欲止不止者是也。是亦便濁之類，而實濁之甚者 
。但濁出於暫，而久而不已，則為淋證。其證則或有流如膏液者，或出如砂石而痛不可當者 
，或有如筋條者，或時為溺血、血條者，此淋之與濁誠有不同。故嚴氏有五淋之辨，曰氣、 
石、血、膏、勞也。氣淋為病，小便澀，常有餘瀝。石淋，莖中痛，溺如砂石，不得卒出。 
膏淋，溺如膏出。勞淋，勞倦即發，痛引氣沖。血淋，遇熱即發，甚則溺血，候其鼻頭色黃 
者，小便難也。大抵此證，多由心腎不交，積蘊熱毒，或酒後房勞，服食燥熱，七情鬱結所 
致。此嚴氏之說，固已盡之，然淋之初病，則無不由乎熱劇，無容辨矣。但有久服寒涼而不 
愈者，又有淋久不止，及痛澀皆去，而膏液不已，淋如白濁者，此惟中氣下陷，及命門不固 
之證也。故必以脈以證，而察其為寒、為熱、為虛，庶乎治不致誤。 

<目錄>卷之二十九必集·雜證謨\淋濁
<篇名>論治（共六條）
屬性：一、熱蓄膀胱，溺赤熱甚，而或痛或澀者，必當專去其火，宜先用抽薪飲、大釐清飲、 
七正散之類主之。若小水不利，而煩熱難解者，惟綠豆飲為最妙。若兼大便燥結者，宜八正 
散主之。若微熱不甚，或熱勢稍退者，宜加減一陰煎，或導赤散、火府丹、清心蓮子飲之類 
主之。若小水不利者，宜清肺飲子主之。 
一、溺白證。凡如泔如漿者，亦多屬膀胱水道之熱，宜導赤散、徙薪飲之類以清之。若 
無內熱而溺白者，多由飲食濕滯，宜小釐清飲，或苓術二陳湯減去乾薑以燥之利之。大都濕 
在腸胃，或在膀胱者，宜二陳湯，或半夏丸，或固元丹之類，皆可擇用。若胞氣不固，而液 
濁不清者，此亦敗精之屬也，宜秘元煎或水陸二仙丹以固之。 
一、濁在精分者，必因相火妄動，或逆精而然，以致精溺並至。若兼澀痛之甚者，亦宜 
抽薪飲、大釐清飲之類，先去其火，然後再安精氣。及其稍久，痛澀俱去，而惟精濁不止者 
，當用寧心固腎等劑，宜秘元煎、菟絲煎，或人參丸、定志丸、心虛白濁歌之類主之。 
一、命門虛寒，陽氣不固，則精濁時見，而久不能愈者，但當培補命門，宜右歸丸、益 
志湯、石刻安腎丸、八味地黃丸之類主之。若虛本不甚，而胞氣微寒不攝者，宜萆 釐清飲 
主之。 
一、治淋之法，大都與治濁相同，凡熱者宜清，澀者宜利，下陷者宜升提，虛者宜補， 
陽氣不固者宜溫補命門，但當以前法通用，無他技也。 
一、血淋證，若在男子，則凡便血不痛者，即為溺血；血來而痛者，即曰血淋，然無非 
逆血證耳。治法具詳血證門。惟婦人之血淋，則多由沖任經脈之病，大與男子者不同，婦人 
門另有正條。 

<目錄>卷之二十九必集·雜證謨\淋濁
<篇名>述古（共六條）
屬性：河間曰∶小便混濁，皆屬於熱。如夏月天氣熱則水液混濁，冬月天氣寒則水清潔，水體 
清而火體濁故也，如清水火煎自濁。 
東垣曰∶淋證當分在氣在血而治之，以渴與不渴為辨。如渴而小便不利，熱在上焦氣分 
，肺金主之。宜用淡滲之藥，以茯苓、澤瀉、琥珀、燈心、通草、車前、瞿麥、 蓄之類， 
而清肺金之氣，瀉其火，以滋水之上源也。不渴而小便不利者，熱在下焦血分，腎與膀胱主 
之。宜用氣味俱陰之藥，如知母、黃柏、滋腎丸是也。除其熱，泄其閉塞，以滋膀胱腎水之 
下元也。 
丹溪曰∶淋雖有五，皆屬於熱，治宜解熱利水，以山梔子之類。不可發汗，汗之必便血 
。 
又曰∶濁主濕熱。有痰，有虛，赤屬血，白屬氣。大率皆是濕痰流注，宜燥中宮之濕， 
用二陳加蒼朮、白朮，燥去其濕。去熱宜黃柏、青黛、滑石、山梔。痰盛者，以二陳加南星 
、蛤粉、神曲糊丸，青黛為衣。虛勞者，不宜峻用寒涼，當用補陰滋腎氣。胃弱者，兼用人 
參，以柴胡、升麻升其胃中之氣。 
附錄雲∶人之五臟六腑俱各有精，然腎為藏精之府，而聽命乎心。貴乎水火升降，精氣 
內持。若調攝失宜，思慮不節，嗜欲過度，水火不交，精元失守，由是而為赤白濁之患。赤 
濁是心虛有熱，因思慮得之。白濁腎虛有寒，過於淫慾而得之。其狀漩白如油，光彩不定， 
漩腳澄下，凝如膏糊。治法∶赤者，當清心調氣。白者，溫補下元。又須清上，使水火既濟 
，陰陽葉和，精氣自固矣。 
薛立齋曰∶按前證脾肺虛熱者，用補中益氣湯送六味丸。肺腎虛熱者，用黃芩清肺飲送 
六味丸。肝腎虛熱者，用加味逍遙散送六味丸。勞傷心腎者，清心蓮子飲。鬱結傷脾者，歸 
脾湯。若郁怒傷肝脾者，加味逍遙散。若心腎虛弱者，小溫金散。若思慮傷心腎者，茯菟丸 
。夢遺、精滑、赤白二濁，治法當互參用之。 
徐東皋曰∶淋證初作者，主於實熱，當利之，八正散之屬是也。既利之而不愈，久久而 
氣下陷者，虛也，宜升其氣，氣升而水自下。升而不愈，必用吐法，吐之而氣自升也。痰多 
者，用二陳湯，先服後吐。痰氣閉塞者，用二陳湯加木通、香附探吐。 
趙氏曰∶肝主小便，若肝經血虛，用四物、山梔。若小便澀滯，或莖中作痛，屬肝經濕 
熱，用龍膽瀉肝湯。若小便頻數，或勞而益甚，屬脾氣虛弱，用補中益氣湯加山藥、五味。 
若小便無度，或淋瀝不禁，乃陰挺痿痹也，用六味地黃丸。若小便澀滯，或補而益甚，乃膀 
胱結熱也，用五淋散。若脾肺燥熱，不能化生者，黃芩清肺湯。膀胱陰虛，陽無所生者，滋 
腎丸。膀胱陽虛，陰無所化者，六味丸。若陰痿思色，精不出，莖道澀痛如淋，用加減八味 
丸料加車前、牛膝。若老人精竭復耗，大小便牽痛如淋，亦用前法溫之。如不應，急加附子 
，多有生者。 

<目錄>卷之二十九必集·雜證謨\淋濁
<篇名>淋濁論列方
屬性：大釐清飲（新寒五） 小釐清飲（新和十） 小溫金散（固四三） 抽薪飲（新寒三） 徙薪飲 
（新寒四） 加減一陰煎（新補九） 七正散（寒百十六） 八正散（寒百十五） 清心蓮子飲（寒 
三二） 導赤散（寒一二二） 火府丹（寒百二十） 苓術二陳煎（新和四） 綠豆飲（新寒十四） 
五淋散（寒百十七） 水陸二仙丹（固二三） 四物湯（補八） 清肺飲子（和一五三） 萆 分 
清飲（熱一六四） 二陳湯（和一） 滋腎丸（寒一六三） 心虛白濁歌（補百一） 六味丸（補百 
二十） 八味丸（補一二一） 黃芩清肺飲（寒三八） 右歸丸（新補五） 半夏丸（和三五二） 
補中益氣湯（補三十） 歸脾湯（補三二） 益智湯（熱一六五） 加減八味丸（補一二二） 人參 
丸（補百五） 菟絲煎（新固三） 加味逍遙散（補九三） 定志丸（補百十六） 茯菟丸（固三八） 
石刻安腎丸（熱一六八） 秘元煎（新固一） 固元丹（固三一） 龍膽瀉肝湯（寒六三） 

<目錄>卷之二十九必集·雜證謨\淋濁
<篇名>論外備用方
屬性：還少丹（補一三五） 金櫻膏（補百 虛帶濁） 人參固本丸（補百六） 琥珀散（和三四七 
氣虛淋濁） 地髓湯（和三四五 淋痛） 海金砂散（寒一七二 膏淋） 五淋散（寒百十七 
熱淋） 牛膝湯（寒一二五 砂淋） 《直指》黃芩湯（寒百七 心肺熱） 秘真丹（固二五） 
五子丸（固四六 濁） 蓮子六一散（固四四 赤濁） 鎖精丸（固二六 帶濁） 威喜丸（固四 
五） 家韭子丸（固三四 陽虛久濁） 固精丸（固二九 虛滑帶濁） 

<目錄>卷之二十九必集·雜證謨\遺溺
<篇名>經義
屬性：《宣明五氣篇》曰∶膀胱不利為癃，不約為遺溺。 
《五癃津液別篇》曰∶天寒則腠理閉，氣濕不行，水下留於膀胱，則為溺與氣。陰陽不 
和，則使液溢而下流於陰，髓液皆減而下，下過度則虛，虛故腰背痛而脛酸。 
《骨空論》曰∶督脈為病，癃、痔、遺溺。 
《經脈篇》曰∶肝所生病者，遺溺，閉癃。 
《痹論》曰∶淫氣遺溺，痹聚在腎。 
《氣厥論》曰∶心移寒於肺，肺消。肺消者，飲一溲二，死不治。 
《脈要精微論》曰∶倉廩不藏者，是門戶不要也。水泉不止者，是膀胱不藏也。得守者 
生，失守者死。 
《本輸篇》曰∶三焦者，足少陰太陽之所將，實則閉癃，虛則遺溺。 

<目錄>卷之二十九必集·雜證謨\遺溺
<篇名>論證（共二條）
屬性：遺溺一證，有自遺者，以睡中而遺失也。有不禁者，以氣門不固，而頻數不能禁也。又 
有氣脫於上，則下焦不約，而遺失不覺者，此虛極之候也。總之，三者皆屬虛證，但有輕重 
之辨耳。若夢中自遺者，惟幼稚多有之，俟其氣壯而固，或少加調理可愈，無足疑也。惟是 
水泉不止，膀胱不藏者，必以氣虛而然。蓋氣為水母，水不能蓄，以氣不能固也。此失守之 
兆，大非所宜，甚至氣脫而遺，無所知覺，則尤其甚者也。此惟非風證及年衰氣弱之人，或 
大病之後多有之。仲景曰∶下焦竭則遺溺失禁，此之謂也。 
一、古方書論小便不禁者，有屬熱屬虛之辨。不知不禁之謂，乃以小水太利者為言，皆 
屬虛寒，何有熱證。若因熱而小水頻數，其證則淋瀝點滴，不能禁止，而小水必不利，且或 
多痛澀，方是熱證。若然，則自有淋濁門正治之法。蓋此非遺失之謂也。倘以虛寒誤認為熱 
，而妄投瀉火之藥，無不殆矣。 

<目錄>卷之二十九必集·雜證謨\遺溺
<篇名>論治（共六條）
屬性：凡治小便不禁者，古方多用固澀，此固宜然；然固澀之劑，不過固其門戶，此亦治標之 
意，而非塞源之道也。蓋小水雖利於腎，而腎上連肺。若肺氣無權，則腎水終不能攝，故治 
水者必須治氣，治腎者必須治肺，宜以參、 、歸、術、桂、附、乾薑之屬為之主，然後相 
機加以固澀之劑為之佐，庶得治本之道，而源流如度。否則，徒障狂瀾，終無益也。余制有 
鞏堤丸方，治無論心脾肺腎之屬，皆宜以此為主治。 
一、脾肺氣虛，不能約束水道，而病為不禁者，此其咎在中上二焦，宜補中益氣湯、理 
中湯、溫胃飲、歸脾湯，或四味回陽飲之類，加固澀等劑主之，如不見效，當責之腎。 
一、肝腎陽氣虧敗，則膀胱不藏，而水泉不止，此其咎在命門，宜右歸飲、大補元煎、 
六味回陽飲，甚者，以四維散之類主之。或加固澀為佐亦可，或用《集要》四神丸，或八味 
地黃丸去澤瀉亦可用。 
一、凡睡中遺溺者，此必下元虛寒，所以不固，宜大菟絲子丸、家韭子丸、五子丸、縮 
泉丸之類主之。其有小兒從幼不加檢束，而縱肆常遺者，此慣而無憚，志意之病也。當責其 
神，非藥所及。或因縱以致不固者，亦當治之如前，宜用豬羊溲脬炙脆煎湯，送下前藥更妙 
。 
一、凡因恐懼輒遺者，此心氣不足，下連肝腎而然，宜大補元煎、歸脾湯、五君子煎之 
類主之。 
一、古方壯陽固澀等劑，如茴香益智丸、二氣丹、固脬丸、秘元丹、牡蠣丸、濟生菟絲 
子丸、固真散，皆可隨宜擇用。 

<目錄>卷之二十九必集·雜證謨\遺溺
<篇名>述古
屬性：薛立齋曰∶經雲∶膀胱不約為遺溺。小便不禁，常常出而不覺也。人之漩溺，賴心腎二 
氣之所傳送。蓋心與小腸為表里，腎與膀胱為表里，若心腎氣虧，傳送失度，故有此證，治 
宜溫暖下元，清心寡欲。又有產育不順，致傷膀胱，若內虛寒者，秘元丹、韭子丸之類；若 
內虛濕熱者，六味地黃丸，或加五味、杜仲、補骨脂；年老者，八味丸。產育收生不謹，損 
破尿胞者，參術補胞湯加豬羊胞煎之。竊謂肝主小便，若肝經血虛，用四物山梔。若小便澀 
滯，或莖中作痛，屬肝經濕熱，用龍膽瀉肝湯。若小便頻數，或勞而益甚，屬脾氣虛弱，用 
補中益氣湯加山藥、五味子。若小便無度，或淋瀝不禁，乃陰挺痿痹也，用六味地黃丸。若 
小便澀滯，或補而益甚，乃膀胱熱結也，用五淋散。其脾肺燥，不能化生者，黃芩清肺飲。 
膀胱陰虛，陽無所生者，滋腎丸。膀胱陽虛，陰無所化者，六味丸。若陰痿思色，精不出， 
莖道澀痛如淋，用加減八味丸料加車前、牛膝。若老人精竭復耗，大小便牽痛如淋，亦用前 
藥，不應，急加附子，多有生者。 

<目錄>卷之二十九必集·雜證謨\遺溺
<篇名>遺溺論列方
屬性：理中湯（熱一） 溫胃飲（新熱五） 四味回陽飲（新熱一） 右歸飲（新補三） 八味丸（補 
一二一） 六味回陽飲（新熱二） 四維散（新熱十二） 滋腎丸（寒一六三） 補中益氣湯（補三 
十） 歸脾湯（補三二） 固脬丸（固六三） 大菟絲子丸（固三六） 二氣丹（熱一八六） 五子 
丸（固四六） 濟生菟絲丸（固三七） 縮泉丸（固六一） 五淋散（寒百十七） 參術補胞湯（未 
收） 秘元丹（固三二） 牡蠣丸（固六四） 茴香益智丸（固六五） 固真散（固二八） 大補 
元煎（新補一） 加減八味丸（補一二二） 家韭子丸（固三四） 五君子煎（新熱六） 黃芩清肺 
飲（寒八三） 龍膽瀉肝湯（寒六三） 《集要》四神丸（補一五八） 鞏堤丸（新固九） 

<目錄>卷之二十九必集·雜證謨\遺溺
<篇名>論外備用方
屬性：術附湯（補四二 虛寒） 鹿茸丸（補一三三 腎虛多溺） 小安腎丸（熱一六七 多溺） 
椒附丸（熱百十二 小便頻） 威喜丸（固四五） 《局方》安腎丸（熱一六六 頻數） 腎着湯 
（熱一二九 腰冷多溺） 豬苓丸（固四八 頻數） 石刻安腎丸（熱一六八 頻數） 豬肚丸（ 
固三九 小便頻數） 肉蓯蓉丸（固六二 不禁） 鎖精丸（固二六） 雞內金散（固二九二 氣 
虛遺尿） 

<目錄>卷之三十貫集·雜證謨\血證
<篇名>經義
屬性：《決氣篇》帝曰∶何謂血？岐伯曰∶中焦受氣取汁，變化而赤，是謂血。血脫者，色 
白，夭然不澤。 
《痿論》曰∶心主身之血脈。 
《五臟生成篇》曰∶諸血者皆屬於心。人臥血歸於肝，肝受血而能視，足受血而能步， 
掌受血而能握，指受血而能攝。臥出而風吹之，血凝於膚者為痹，凝於脈者為泣（澀同），凝 
於足者為厥。此三者，血行而不得反其空，故為痹厥也。 
《調經論》曰∶肝藏血。血有餘則怒，不足則恐。孫絡外溢則經有留血。氣血以並，陰 
陽相傾，氣亂於衛，血逆於經，氣血離居，一實一虛。血並於陰，氣並於陽，故為驚狂。血 
並於陽，氣並於陰，乃為炅中。血並於上，氣並於下，心煩惋善怒。血並於下，氣並於上， 
亂而喜忘。血氣者，喜溫而惡寒，寒則泣不能流，溫則消而去之。氣之所並為血虛，血之所 
並為氣虛。帝曰∶血並為虛，氣並為虛，是無實乎？岐伯曰∶有者為實，無者為虛，故氣並 
則無血，血並則無氣，今血與氣相失，故為虛焉。絡之與孫脈俱輸於經，血與氣並，則為實 
焉。血之與氣並走於上，則為大厥，厥則暴死，氣復反則生，不反則死。 
《平人絕谷篇》曰∶血脈和則，精神乃居。 
《營衛生會篇》帝曰∶夫血之與氣，異名同類，何謂也？岐伯曰∶營衛者，精氣也。 
血者，神氣也。故血之與氣，異名同類焉。故奪血者無汗，奪汗者無血，故人有兩死而無兩 
生。 
《百病始生篇》曰∶卒然多食飲，則腸滿，起居不節，用力過度，則絡脈傷。陽絡傷則 
血外溢，血外溢則衄血；陰絡傷則血內溢，血內溢則後血。 
《六元正紀大論》曰∶不遠熱則熱至，血溢血泄之病生矣。 
《生氣通天論》曰∶陽氣者，大怒則形氣絕，而血菀於上，使人薄厥。 
《舉痛論》曰∶怒則氣逆，甚則嘔血及飧泄，故氣上矣。 
《氣厥論》曰∶脾移熱於肝，則為驚衄。胞移熱於膀胱，則癃溺血。 
《刺志論》曰∶脈實血實，脈虛血虛，此其常也，反此者病。脈盛血少，此謂反也；脈 
少血多，此謂反也。谷入多而氣少者，得之有所脫血，濕居下也。脈小血多者，飲中熱也。 
脈大血少者，脈有風氣，水漿不入，此之謂也。 
《脈要精微論》曰∶肺脈搏堅而長，當病唾血。肝脈若搏，因血在脅下，令人喘逆。腎 
脈而散者，當病少血。 
《邪氣臟腑病形篇》曰∶心脈微澀為血溢。肺脈微急為肺寒熱，怠惰，咳唾血。肺脈微 
滑為上下出血，澀甚為嘔血。肝脈大甚為內癰，善嘔衄。脾脈微澀為內 ，多下膿血。腎脈 
微澀為不月。 
《示從容論》曰∶血泄者，脈急血無所行也。 
《玉機真藏論》曰∶秋脈不及則令人喘，呼吸少氣而咳，上氣見血，下聞病音。 
《平人氣象論》曰∶臂多青脈曰脫血。安臥脈盛謂之脫血。 
《陰陽別論》曰∶陰虛陽搏謂之崩。 
《痿論》曰∶悲哀太甚則胞絡絕，胞絡絕則陽氣內動，發則心下崩，數溲血也。 
《經脈篇》曰∶腎足少陰也，是動則病飢不欲食，咳唾則有血，喝喝而喘。 
《脈解篇》曰∶少陰所謂咳則有血者，陽脈傷也，陽氣未盛於上而脈滿，滿則咳，故血 
見於鼻也。 
《厥論》曰∶陽明厥逆，喘咳身熱，善驚，衄嘔血。 
《至真要大論》曰∶陽明司天，咳不止而白血出者，死。 
《陰陽別論》曰∶結陰者，便血一升，再結二升，三結三升。 
《五音五味篇》曰∶婦人之生，有餘於氣，不足於血，以其數脫血也。夫人之常數，太 
陽常多血少氣，少陽常多氣少血，陽明常多氣多血，厥陰常多氣少血，少陰常多血少氣，太 
陰常多血少氣，此天之常數也。 
《評熱病論》曰∶月事不來者，胞脈閉也。胞脈者，屬心而絡於胞中，今氣上迫肺，心 
氣不得下通，故月事不來也。 
《宣明五氣篇》曰∶咸走血，血病無多食咸。曰∶陽病發於血。曰∶久視傷血。《九針 
論》曰∶苦走血，病在血，無食苦。《五味論》曰∶咸走血，多食之，令人渴。 
《至真要大論》曰∶凡太陽、太陰、少陽、少陰司天在泉之年，皆有見血等證。又《氣 
交變》等論∶凡歲火太過，及歲金太過不及之年，亦有見血等證。 

<目錄>卷之三十貫集·雜證謨\血證
<篇名>論證（共四條）
屬性：萬物生成之道，惟陰與陽，非陽無以生，生者神其化也；非陰無以成，成者立其形也。 
人有陰陽，即為血氣，陽主氣，故氣全則神王；陰主血，故血盛則形強。人生所賴惟斯而已 
。然人之初生，必從精始，精之與血，若乎非類。而丹家曰∶涕、唾、精、津、汗、血、液 
，七般靈物總屬陰。由此觀之，則凡屬水類，無非一六所化。而血即精之屬也。但精藏於腎 
，所蘊不多，而血富於沖，所至皆是。蓋其源源而來，生化於脾，總統於心，藏受於肝，宣 
布於肺，施泄於腎，灌溉一身，無所不及。故凡為七竅之靈，為四肢之用，為筋骨之和柔， 
為肌肉之豐盛，以至滋臟腑，安神魂，潤顏色，充營衛，津液得以通行，二陰得以調暢。凡 
形質所在，無非血之用也。是以人有此形，惟賴此血。故血衰則形萎，血敗則形壞，而百骸 
表里之屬。凡血虧之處，則必隨所在而各見其偏廢之病。倘至血脫，則形何以立，氣何所歸 
，亡陰亡陽，其危一也。然血化於氣而成於陰，陽虛固不能生血，所以血宜溫而不宜寒；陽 
亢則最能傷陰，所以血宜靜而不宜動，此盈虛性用之機，苟能察其精義而得養營之道，又何 
血病之足慮哉。 
一、血本陰精，不宜動也。而動則為病，血為營氣，不宜損也，而損則為病。蓋動者， 
多由於火，火盛則逼血妄行；損者，多由於氣，氣傷則血無以存。故有以七情而動火者，有 
以七情而傷氣者，有以勞倦色慾而動火者，有以勞倦色慾而傷陰者，或外邪不解而熱郁於經 
，或縱飲不節而火動於胃，或中氣虛寒，則不得收攝而注陷於下，或陰盛格陽，則火不歸原 
而泛溢於上，是皆動血之因也。故妄行於上，則見於七竅，流注於下，則出乎二陰，或壅瘀 
於經絡，則發為癰疽膿血，或鬱結於腸臟，則留為血塊血 ，或乘風熱，則為斑為疹。或滯 
陰寒，則為痛為痹，此皆血病之證也。若七情勞倦不知節，潛消暗爍不知養，生意本虧而耗 
傷弗覺，則為營氣之羸，為形體之敝，此以真陰不足，亦無非血病也。故凡治血者，當察虛 
實，是固然矣。然實中有虛，則於疼痛處有不宜攻擊者，此似實非實也；熱中有寒，則於火 
證中有速宜溫補者，此似熱非熱也。夫正者正治，誰不得而知之，反者反治，則吾未見有知 
之者。矧反證甚多，不可置之忽略也。 
一、失血於口者，有咽喉之異。蓋上焦出納之門戶，惟咽喉二竅而已。咽為胃之上竅， 
故由於咽者，必出於胃。喉為肺之上竅，故由於喉者，必出於肺。然喉連於肺，而實總五臟 
之清道，咽連於胃，而實總六腑之濁道，此其出於肺者，人知病在五臟，而不知出於胃者， 
亦多由乎髒者也。何也？觀《內經》曰∶五臟者皆稟氣於胃，胃者，五臟之本也。然則五臟 
之氣皆稟於胃，而五臟之病獨不及於胃乎？今見吐血之證，古人云∶嘔血者出於胃，而豈知 
其亦由乎髒也。蓋凡胃火盛而大吐者，此本家之病無待言也；至若怒則氣逆，甚則嘔血者， 
亦必出於胃脘，此氣逆在肝，木邪乘胃而然也；又如慾火上炎，甚則嘔血者，亦出於胃脘， 
此火發源泉，陰邪乘胃而然也。由此觀之，則凡五志之火，皆能及胃，而血出於咽者，豈止 
胃家之病？但咳而出者，必出於喉，出於喉者，當察五臟；嘔咯而出者，必出於咽，出於咽 
者，則五臟六腑皆能及之。且胃以水谷之海，故為多氣多血之腑，而實為沖任血海之源。故 
凡血枯經閉者，當求生血之源，源在胃也；而嘔血吐血者，當求動血之源，源在髒也。於此 
不明，濟者鮮矣。 
一、凡失血等證，身熱脈大者，難治。身涼脈靜者，易治。若喘咳急而上氣逆，脈見弦 
緊細數，有熱不得臥者，死。 

<目錄>卷之三十貫集·雜證謨\血證
<篇名>論治（共八條）
屬性：凡治血證，須知其要，而血動之由，惟火惟氣耳。故察火者，但察其有火無火，察氣者 
，但察其氣虛氣實，知此四者而得其所以，則治血之法無餘義矣。詳列如下∶ 
一、凡諸口鼻見血，多由陽盛陰虛，二火逼血而妄行諸竅也，悉宜以一陰煎加清降等劑 
為主治。蓋血隨氣上則有升無降，故惟補陰抑陽，則火清氣降而血自靜矣。此治陽盛動血之 
大法也。 
一、火盛逼血妄行者，或上或下，必有火脈火證可據，乃可以清火為先，火清而血自安 
矣。宜芩、連、知、柏、玄參、梔子、童便、犀角、天花粉、生地、芍藥、龍膽草之屬，擇 
而用之。如陽明火盛者，須加石膏；三焦熱極，或閉結不通者，須加大黃；如熱壅於上，火 
不能降者，於清火藥中，須加澤瀉、木通、梔子之屬導之泄之，則火可降，血可清也。然火 
有虛實，或宜兼補，或宜兼清，所當酌也。若以假火作真火，則害不旋踵矣。 
一、氣逆於髒，則血隨氣亂而錯經妄行，然必有氣逆喘滿，或胸脅痛脹，或尺寸弦強等 
證，此當以順氣為先，宜陳皮、青皮、杏仁、白芥子、澤瀉之屬主之。有火者，宜梔子、芍 
藥之類，兼以平肝；無火者，宜香附、烏藥、乾薑、鬱金之屬用行陰滯。然此必氣實多逆者 
，乃堪用此。蓋氣順則血自寧也。其或實中有虛，不堪消耗者，則或宜暫用，或酌其佐使， 
不可拘也。 
一、凡火不盛，氣不逆，而血動不止者，乃其元陰受損，營氣失守，病在根本而然。經 
曰∶起居不節，用力過度，則絡脈傷，陽絡傷則血外溢，血外溢則吐衄，陰絡傷則血內溢， 
血內溢則後血。此二言者，最得損傷失血之源。故凡治損傷無火無氣而血不止者，最不宜妄 
用寒涼以伐生氣，又不宜妄用辛燥以動陽氣。蓋此二者，大非真陰虧損者所宜，而治此之法 
，但宜純甘至靜之品培之養之，以完固損傷，則營氣自將寧謐，不待治血而自安矣。且今人 
以勞傷而病者多屬此證，若不救根本，終必敗亡。方列後條，用宜詳酌。 
一、吐血失血等證，凡見喘滿、咳嗽，及左右腔膈間有隱隱脹痛者，此病在肺也。若胸 
膈膻中之間覺有牽痛，如縷如絲，或懊 嘈雜有不可名狀者，此病在心主包絡也。 
若胸腹膨膨，不知饑飽，食飲無味，多涎沫者，此病在脾也。若脅肋牽痛，或躁擾喘急不寧 
，往來寒熱者，此病在肝也。若氣短似喘，聲啞不出，骨蒸盜汗，咽干喉痛，動氣忡忡者， 
此病在腎也。若大嘔大吐，煩渴頭痛，大熱不得臥者，此病在胃也。於此而察其兼證，則病 
有不止一髒者，皆可參合以辨之也。其於治法，凡肺病者，宜清降不宜升浮。心主病者，宜 
養營不宜耗散。脾病者，宜溫中不宜酸寒。肝病者，或宜疏利，或宜甘緩，不宜秘滯。腎病 
者，宜壯水，宜滋陰，不宜香燥克伐。胃病者，或宜大瀉，或宜大補，當察兼證虛實，勿謂 
陽明證盡可攻也。 
一、治血之藥，凡為君為臣，或宜專用，或宜相兼，病有淺深，方有輕重。其間參合之 
妙，固由乎人，而性用之殊，當知其類，故茲條列於下∶ 
血虛之治有主者。宜熟地、當歸、枸杞、鹿膠、炙甘草之屬。 
血虛之治有佐者。宜山藥、山茱萸、杜仲、棗仁、菟絲子、五味子之屬。 
血有虛而微熱者。宜涼補之，以生地、麥冬、芍藥、沙參、牛膝、雞子清、阿膠之屬。 
血有因於氣虛者，宜補其氣。以人參、黃 、白朮之屬。 
血有因於氣實者宜行之降之。以青皮、陳皮、枳殼、烏藥、沉香、木香、香附、栝蔞、 
杏仁、前胡、白芥子、海石之屬。 
血有虛而滯者，宜補之活之。以當歸、牛膝、川芎、熟地、醇酒之屬。 
血有寒滯不化及火不歸原者，宜溫之。以肉桂、附子、乾薑、薑汁之屬。 
血有亂動不寧者，宜清之和之。以茜根、山楂、丹皮、丹參、童便、貝母、竹瀝、竹茹 
、百合、茅根、側柏、藕汁、荷葉蒂、柿霜、桑寄生、韭汁、蘿蔔汁、飛羅面、黑墨之屬。 
血有大熱者，宜寒之瀉之。以黃連、黃芩、黃柏、知母、玄參、天花粉、梔子、石膏、 
龍膽草、苦參、桑白皮、香薷、犀角、青黛、童便、槐花之屬。 
血有蓄而結者，宜破之逐之。以桃仁、紅花、蘇木、玄胡、三棱、蓬術、五靈脂、大黃 
、芒硝之屬。 
血有陷者，宜舉之。以升麻、柴胡、川芎、白芷之屬。 
血有燥者，宜潤之。以乳酪、酥油、蜂蜜、天門冬、柏子仁、蓯蓉、當歸、百合、胡桃 
肉之屬。 
血有滑者，宜澀之止之。以棕灰、發灰、白芨、人中白、蒲黃、松花、百草霜、百藥煎 
、訶子、五味子、烏梅、地榆、文蛤、川續斷、椿白皮之屬。 
血有澀者，宜利之。以牛膝、車前、茯苓、澤瀉、木通、瞿麥、益母草、滑石之屬。 
血有病於風濕者，宜散之燥之。以防風、荊芥、葛根、秦艽、蒼朮、白朮、半夏之屬。 
一、治血之劑，古人多以四物湯為主，然亦有宜與不宜者。蓋補血行血無如當歸，但當 
歸之性動而滑，凡因火動血者忌之。因火而嗽，因濕而滑者，皆忌之。行血散血無如川芎， 
然川芎之性升而散，凡火載血上者忌之。氣虛多汗，火不歸原者，皆忌之。生血涼血無如生 
地，斂血清血無如芍藥，然二物皆涼，凡陽虛者非宜也，脾弱者非宜也，脈弱身涼，多嘔便 
溏者，皆非宜也。故凡四物湯以治血者，不可不察其宜否之性。 

<目錄>卷之三十貫集·雜證謨\血證
<篇名>吐血論治
屬性：（共十三條，以下凡諸見血者，皆當於此類求其義） 
一、吐血之病當知輕重。凡偶有所傷，而根本未搖者，輕而易治。但隨其所傷而宜清則 
清，宜養則養，隨藥可愈，無足慮也。惟積勞積損，以致元氣大虛，真陰不守者，乃為危證 
。此惟不慎其初，所以致病於前，倘病已及身而猶不知慎，則未有能善其終者。凡患此者， 
非加意慎重，而徒恃藥力以求免者，難矣。 
一、吐血咯血，凡因勞損而氣虛脈靜，或微弦無力，既非火證，又非氣逆，而血有妄行 
者，此真陰內損，絡脈受傷而然，惟用甘醇補陰培養脈絡，使營氣漸固，而血自安矣。宜一 
陰煎、左歸飲、六味地黃湯、小營煎之類，酌宜用之。若虛在氣分者，宜五福飲或大補元煎 
為最佳。此等證候，最忌寒涼，亦忌行散，皆非虛損所宜也。 
一、吐血咯血，凡兼口渴咽痛，躁煩喜冷，脈滑便實，小水赤熱等證，此水不濟火，陰 
虛陽勝而然。治當滋陰壯水，微佐清涼，宜二陰煎、四陰煎，或加減一陰煎、生地黃飲子、 
天門冬丸之類，察其髒氣隨宜用之。若熱不甚者，唯一陰煎、左歸飲，或六味地黃湯之類為 
宜。凡此證候，大忌辛溫。如芎、歸、 、術、杜仲、破故紙、香附、砂仁、姜、桂之屬， 
皆所當避。 
一、吐血全由火盛而逼血上行者，宜察火之微甚。火微者，宜《局方》犀角地黃湯或清 
化飲主之。火暴盛而根本無傷者，宜抽薪飲、徙薪飲，或黃連解毒湯、三黃丸之類主之。若 
胃火熱甚而煩熱作渴，頭痛，脈滑，氣壅，而吐血不止者，宜白虎湯或抽薪飲。若胃火熾盛 
而兼陰虛水虧者，宜玉女煎。若陽明實熱之甚，而兼便結，腹脹，氣壅不降者，宜《拔萃》 
犀角地黃湯，或涼膈散，或桃仁承氣湯之類主之。然此證不多見，必審知的確，乃可用之， 
毋孟浪也。凡屬火證，皆宜童便。 
一、飲酒過多而吐血者，宜徙薪飲、清化飲，或葛花解酲湯加黃連、丹皮主之。 
一、怒氣傷肝，動肝火則火載血上，動肝氣則氣逆血奔，所以皆能嘔血。凡肝火盛者， 
必有煩熱脈證。宜芍藥、生地黃、丹皮、梔子、澤瀉、芩、連之屬，降其火而血自清。若肝 
氣逆者，必有胸脅痛滿等證。宜芍藥、生地黃、青、陳、枳殼、貝母、澤瀉之屬，行其氣而 
血自清。若火因氣逆者，惟化肝煎為宜。其有病雖因怒，而或逆氣已散者，不得再加行散以 
傷真氣。或肝火已平，勿得過用苦寒再損元陽。且凡肝氣為邪，每多侮土，故常致脾胃受傷 
及營血失守等證。若察其無脹無火，脈虛神困而血妄行者，此其病傷在脾，治當專理中氣。 
宜五陰煎、五福飲之類主之。或兼火不生土，則理中湯、理陰煎之屬，皆不可少。勿謂始因 
怒氣而專意伐肝也。 
一、憂思過度，損傷心脾以致吐血咯血者，其病多非火證。或常見氣短氣怯，形色憔悴 
，或胸懷郁然，食飲無味，或腹雖覺飢而不欲食，或神魂驚困而臥不安，是皆中氣虧損不能 
收攝所致，速宜救本，不得治標。惟五福飲、五陰煎之類為宜。其或氣陷而稍滯者，宜歸脾 
湯。若陽分不足者，宜理中湯或理陰煎之類主之。若素多勞倦思慮，或善嘔吐，或善泄瀉， 
而忽致吐血下血者，此脾虛不能攝血，非火證也，宜六味回陽飲大加白朮主之，切不可用清 
寒等藥。 
暑毒傷人，多令人吐衄失血，蓋暑氣通心，火毒刑肺也。然暑既傷心，熱又傷氣，其人 
必脈虛氣怯，體倦息微，若但知為熱而過用寒涼，則氣必愈傷，害斯甚矣。此惟生脈散、人 
參湯之屬為宜。若氣虛之甚者，當以人參、黃 並加用之。若火甚而熱渴煩悶者，宜人參白 
虎湯，或竹葉石膏湯。若氣不甚虛者，宜《局方》犀角地黃湯，或枇杷葉散。 
一、格陽失血之證，多因色慾勞傷過度，以致真陽失守於陰分，則無根虛火浮泛於上， 
多見上熱下寒，或頭紅面赤，或喘促躁煩，而大吐大衄，失血不止，但其六脈細微，四肢厥 
逆，或小水清利，大便不實者，此格陽虛火證也。速宜引火歸原，用鎮陰煎，或八味地黃湯 
之類，則火自降而血自安矣。若用寒涼，陽絕則死。 
一、所吐之血，色黑而黯，必停積失位之血，非由火逼而動也。或面白息微，脈見緩弱 
，身體清涼者，此必脾腎氣虛，不能攝血而然，皆非火證。若用涼血之劑，必致殆矣。《三 
因方》雲∶理中湯能止傷胃吐血，以其溫中，大能分理陰陽，安和胃氣，故當用也。若察其 
虛在陰分，則又惟理陰煎為最宜。 
一、暴吐暴衄，失血如涌，多致血脫氣亦脫，危在頃刻者，此其內傷敗劇而然。當此之 
際，速宜以氣為主。蓋有形之血不能即生，無形之氣所當急固，但使氣不盡脫，則命猶可保 
，血漸可生。宜急用人參一二兩為細末，加飛羅面一錢許，或溫水，或井花冷水，隨其所好 
，調如稀糊，徐徐服之，或濃煎獨參湯徐服亦可。此正血脫益氣，陽生陰長之大法也。 
一、凡血逆上焦，紫黑成塊，或痛或悶，結聚不散者。惟宜行散，或吐出方好。大都治 
血之法，多忌辛散，恐其能動血也。惟此留滯之血，則不妨用之。如四物湯加香附、肉桂、 
蘇木、紅花之屬，無不可也。或服韭汁，亦善行瘀血。若火郁不散，致血有留滯者。惟於四 
物湯加炒山梔，大能清胃脘之血。 
一、吐血不能止者，惟飲童便最效。或搗側柏葉。以童便二分，酒一分，和而溫飲之， 
大能止血。 

<目錄>卷之三十貫集·雜證謨\血證
<篇名>吐血下血新按
屬性：倪孝廉者，年逾四旬，素以燈窗思慮之勞，傷及脾氣，時有嘔吐之證，過勞即發，余常 
以理陰煎、溫胃飲之屬，隨飲即愈。一日於暑末時，因連日交際，致勞心脾，遂上為吐血， 
下為泄血，俱大如手片，或紫或紅，其多可畏。急以延余，而余適他往，復延一時名者，雲 
∶此因勞而火起心脾，兼以暑令正旺，而二火相濟，所以致此。乃與犀角、地黃、童便、知 
母之屬，藥及兩劑，其吐愈甚，脈益緊數，困憊垂危。彼醫雲∶此其脈證俱逆，原無生理， 
不可為也。其子皇懼，復至懇余，因往視之，則情勢俱劇，第以素契不可辭，乃用人參、熟 
地、乾薑、甘草四味大劑與之。初服毫不為動。次服覺嘔惡稍止而脈中微有生意，及復加附 
子、炮姜各二錢，人參、熟地各一兩，白朮四錢，炙甘草一錢，茯苓二錢，黃昏與服，竟得 
大睡。直至四鼓，復進之，而嘔止血亦止。遂大加溫補，調理旬日而復健如故。余初用此藥 
，適一同道者在，見之驚駭，莫測其謂，及其既愈，乃始心服，曰∶向始不有公在，必為童 
便、犀角、黃連、知母之所斃，而人仍歸譽於前醫，曰∶彼原說脈證俱逆，本不可治。終是 
識高見到，人莫及也。嗟嗟！夫童便最能動嘔，犀角、知、連最能敗脾，時當二火，而證非 
二火，此人此證，以勞倦傷脾而脾胃陽虛，氣有不攝，所以動血，再用寒涼，脾必敗而死矣 
。倘以此殺人，而反以此得譽，天下不明之事類多如此，亦何從而辨白哉！此後有史姓等數 
人，皆同此證，予悉用六味回陽飲活之。此實至理，而人以為異，故並紀焉。 

<目錄>卷之三十貫集·雜證謨\血證
<篇名>吐血附按
屬性：薛立齋治星士張東谷，談命時出中庭吐血一二口。雲∶久有此證，遇勞即發。余意此勞 
傷肺氣，其血必敗，視之果然，與補中益氣加麥冬、五味、山藥、熟地、茯神、遠志，服之 
而愈。翌早請見雲∶服四物、黃連、山梔之屬而倦更甚，得公一匕，吐血頓止，精神如故， 
何也？曰∶脾統血，肺主氣，此勞傷脾肺，致血妄行，故用前藥健脾肺之氣而噓血歸原耳。 

<目錄>卷之三十貫集·雜證謨\血證
<篇名>吐血述古（共三條）
屬性：《褚氏遺書》曰∶喉有竅，咳血殺人；腸有竅，便血殺人。便血猶可治，咳血不可醫。 
飲溲溺者百不一死，服寒涼者百不一生。血雖陰類，運之者其和陽乎。 
愚謂褚氏和陽之說，真玄理之法言，必不可不知也。若溲溺之用，則但於邪熱上炎者， 
藉以降火，是誠善矣。其若傷在脾胃，或陽虛陰勝等證，則大非所宜，勿謂百不一死，可概 
用也。 
楊仁齋曰∶血遇熱則宣流，故止血多用涼藥。然亦有氣虛挾寒，陰陽不相為守，營氣虛 
散，血亦錯行，所謂陽虛陰必走耳。外必有寒冷之狀，法當溫中。使血自歸於經絡，可用理 
中湯加南木香，或甘草乾薑湯，其效甚着。又有飲食傷胃，胃虛不能傳化，其氣上逆，亦能 
吐衄，宜木香理中湯、甘草乾薑湯通用。 
徐東皋論王節齋曰∶凡酒色過度，損傷肺腎真陰，咳嗽吐痰，吐、衄、咳、咯血等證， 
誤服參 等甘溫之藥，則病日增，世人不識，往往服之，致不救者多矣，噫！此一隅之說， 
非天下之通論，甫論節齋議論多長，而獨短於此。何則？凡諸失血證，因火盛妄行而不宜於 
甘溫者，理固然也。其有虛火體氣弱甚者，寧有不用參、 者乎？葛可久治大吐血後用獨參 
湯一味服之，所以治其虛也。經曰∶虛者補之。是以 仙集之，以為《十藥神書》。 
今之治勞怯吐血，立有起死回生之效，然則彼以獨參湯者，何其神歟？又如丹溪治一人，年 
五十，勞嗽吐血，用人參、黃 、白朮、茯苓、百合、阿膠、白芍藥、桑白皮、杏仁、貝母 
、栝蔞、海石、五味、天冬而愈。又如《局方》人參湯，專治胃弱吐血衄血之證。然則彼皆 
非歟？大抵用藥補瀉，宜審人之虛實，則無施不當也，何甘溫之必不可用哉！ 

<目錄>卷之三十貫集·雜證謨\血證
<篇名>咳血論治（共二條）
屬性：凡咳血嗽血者，諸家皆言其出於肺；咯血唾血者，皆言其出於腎。是豈足以盡之？而不 
知咳、嗽、咯、唾等血，無不有關於腎也。何也？蓋腎脈從腎上貫肝膈，入肺中，循喉嚨， 
挾舌本，其支者從肺出絡心，注胸中，此肺腎相聯而病則俱病矣。且血本精類，而腎主五液 
。故凡病血者，雖有五臟之辨，然無不由於水虧。水虧則火盛，火盛則刑金，金病則肺燥， 
肺燥則絡傷而嗽血，液涸而成痰。此其病標固在肺，而病本則在腎也。苟欲舍腎而治血，終 
非治之善者。第腎中自有水火，水虛本不能滋養，火虛尤不能化生，有善窺水火之微者，則 
洞垣之目無過是矣。 
一、咳血、嗽血，皆從肺竅中出，雖若同類，而實有不同也。蓋咳血者少痰，其出較難 
；嗽血者多痰，其出較易。咳而少痰者，水竭於下，液涸於上也，亦名干嗽。嗽而多痰者， 
水泛於上，血化為痰也，亦謂之白血。此二者之治，雖皆宜壯水補陰，凡一陰煎、四陰煎、 
六味地黃湯、麥門冬湯、天門冬丸、貝母丸之類，皆必用之藥也。然乾咳者，宜加滋潤為佐 
，如天冬、麥冬、百合、柏子仁、茜根之屬，或當歸亦可酌用；多痰者宜加清降為佐，如貝 
母、海石、阿膠、竹瀝之屬，而當歸則非所宜也。 

<目錄>卷之三十貫集·雜證謨\血證
<篇名>咳血辨古
屬性：王節齋曰∶大抵咳嗽見血，多是肺受熱邪，氣得熱而變為火，火盛而陰血不寧，從火上 
升，故治宜瀉火滋陰，忌用人參等甘溫之藥。然亦有氣虛而咳血者，則宜用人參黃 、款冬 
花等藥，但此等證不多耳。 
愚意王氏之說，乃多以火證為言。故凡治血因火動而為咳嗽者，則不得不於滋陰藥中加 
清火等劑。如黃芩、桑皮清肺火，黃連清心火，石膏清胃火，梔子、龍膽草清肝火，黃柏、 
知母清腎火，貝母、栝蔞、竹葉、枇杷葉潤肺化痰。此等治法，非不可用，然惟火之偶盛而 
根本未虧者，則但去其火，自無不愈。若用此法概治勞損，總不過暫解燃眉，終非救本之道 
。蓋凡陰虛生火等證，多以真陰受傷，水虧而然。此其所重在陰，不當在火。若治火太過， 
則未免脾腎俱敗，必致不救，此所以虛火宜補也。且常有過服天冬、生地之類，致傷胃氣， 
不能生金而不愈者；又有妄用黃柏、知母之屬，愈損真陰，遏絕生氣而不復者。此又傷而復 
傷，則尤為脾肺腎三陰虧損之害。故凡欲壯水補陰者，無如一陰煎、左歸飲，或五陰煎、五 
福飲、大補元煎、六味地黃丸等方，斯為最妥。其有火本無根，化元失守，或誤用寒涼而病 
及脾肺，則有以寒在上焦而為嘔惡，為短氣，為眩運者；有以寒在中焦而為膨滿，為痰涎， 
為飲食不運者；有以寒在下焦而為溏泄，為腹痛，為小水不化，為足寒膝冷等證，則理中湯 
、理陰煎，或右歸飲、右歸丸、八味地黃丸之類，皆當隨證隨髒擇而用之。勿謂見血者多是 
肺受熱邪，而但知滋陰降火，則必多為人害矣。 

<目錄>卷之三十貫集·雜證謨\血證
<篇名>衄血論治（共五條）
屬性：衄血證，諸家但謂其出於肺，蓋以鼻為肺之竅也，不知鼻為手足陰明之正經，而手足太 
陽亦皆至鼻。故仲景曰∶太陽病，脈浮緊，發熱身無汗，自衄者愈。此太陽之衄也。《原病 
式》曰∶陽熱怫鬱於足陽明而上熱，則血妄行為鼻衄，此陽明之衄也。若以愚見言之，則凡 
鼻衄之血，必自山根以上，精明之次而來，而精明一穴，乃手足太陽、足陽明、陰陽蹺五脈 
之會，此諸經皆能為衄也。然行於脊背者，無如足太陽為最。行於胸腹者，無如足陽明為最 
。而尤有其最者，則又惟沖脈為十二經之血海，沖之上俞出足太陽之大杼，沖之下俞會足陽 
明之氣街，故太陽、陽明之至，而沖脈無不至矣，沖脈之至，則十二經無不至矣。所以衄之 
微者，不過一經之近。而衄之甚者，則甚至數升或至斗許，並通身形色盡脫，又豈特手太陰 
一經而病至如是耶？臨證者不可不察。 
一、衄血之由，內熱者多在陽明經，治當以清降為主。微熱者，宜生地、芍藥、天冬、 
麥冬、玄參、丹參，或《局方》犀角地黃湯、生地黃飲子、麥門冬散之類主之。熱甚者，宜 
芩、連、梔、柏，或茜根散、抽薪飲、加減一陰煎；若兼頭痛、口渴者，宜玉女煎、白虎湯 
之類主之。或陽明熱極，下不通而火壅於上者，宜《拔萃》犀角地黃湯之類，通其下而上自 
愈。 
一、衄血之由外感者，多在足太陽經。觀仲景曰∶傷寒脈浮緊，不發汗，因致衄者，麻 
黃湯主之。曰∶傷寒不大便，其小便清者，知不在里，仍在表也，當鬚髮汗。若頭痛者必衄 
，宜桂枝湯。成無己曰∶傷寒衄者，為邪氣不得發散，壅盛於經，逼迫於血，因致衄也。麻 
黃湯、桂枝湯治衄者，非治衄也，即是發散經中邪氣耳。按此論治，則凡傷寒因衄而邪得解 
者，即所以代汗也，不必治之。若雖見衄血而脈仍浮緊，熱仍不退，是必衄有未透，而表邪 
之猶未解耳，故仍宜麻黃、桂枝等湯，然此二湯乃仲景正傷寒之治法，倘病由溫熱而有未宜 
於此者，則但於傷寒門擇散劑之宜者用之，或於余新方中諸柴胡飲隨宜用之，自無不可。 
一、衄血雖多由火，而惟於陰虛者為尤多。正以勞損傷陰，則水不制火，最能動沖任陰 
分之血。但察其脈之滑實有力，及素無傷損者，當作火治如前。若脈來洪大無力，或弦，或 
芤，或細數無神，而素多酒色內傷者，此皆陰虛之證，當專以補陰為主。若有微火者，自當 
兼而清之，以治其標。若雖見虛熱，而無真確陽證，則但當以甘平之劑溫養真陰，務令陰氣 
完固，乃可拔本塞源，永無後患。如一陰煎、三陰煎、左歸飲、六味地黃湯之類，皆必用之 
劑。如兼氣虛者，則五福飲、五陰煎之屬，皆當隨意用之。 
一、止衄法∶凡衄血甚多不能止者，用蒜一頭，搗如泥，作餅如錢大，濃一分許，貼腳 
心。左衄貼右，右衄貼左，兩孔俱出者，左右俱貼，即止。又止衄歌（因九四）、止衄方（因 
九三）、鼻衄蒸法（因九五）、黑神散（和二二）俱可擇用。 

<目錄>卷之三十貫集·雜證謨\血證
<篇名>衄血新按
屬性：一、衄血有格陽證者，以陰虧於下，而陽浮於上，但察其六脈細微，全無熱證，或脈見 
浮虛豁大，上熱下寒而血衄不止，皆其證也。治宜益火之源，古有八味地黃湯，乃其對證之 
劑，余復有鎮陰煎之制，其效尤捷。蓋此證不惟內傷者有之，即傷寒者亦有之，然必其素多 
斫喪，損及真陰者，乃見此證。余嘗治一多欲少年，以傷寒七日之後，忽爾鼻衄，以為將解 
之兆，及自辰至申，所衄者一斗余，鼻息脈息俱已將脫，身涼如冰，目視俱直，而猶涓涓不 
絕，呼吸垂危。其父母號呼求救，余急投鎮陰煎一劑，衄乃止，身乃溫。次加調理而愈。自 
後凡治此證，無不附應，亦神矣哉。 

<目錄>卷之三十貫集·雜證謨\血證
<篇名>齒衄舌血論治（共五條）
屬性：一、血從齒縫牙齦中出者，名為齒衄。此手足陽明二經及足少陰腎家之病。蓋手陽明入 
下齒中，足陽明入上齒中。又腎主骨，齒者骨之所終也。此雖皆能為齒病，然血出於經，則 
惟陽明為最。故凡陽明火盛，則為口臭，為牙根腐爛腫痛，或血出如涌而齒不動搖。必其人 
素好肥甘辛熱之物，或善飲胃強者，多有陽明實熱之證，宜內服抽薪飲、清胃散等劑，外以 
冰玉散敷之。 
一、陽明實熱之甚，大便閉結不通，而齒衄不止者，宜調胃承氣湯下之。 
一、腎水不足，口不臭，牙不痛，但齒搖不堅，或微痛不甚，而牙縫時多出血者，此腎 
陰不固，虛火偶動而然。但宜壯腎，以六味地黃丸、左歸丸之類主之。或其陽虛於下而虛火 
上浮者，宜八味丸、小安腎丸之類主之。 
一、陰虛有火而病為齒衄者，其證或多燥渴，或見消瘦，或神氣睏倦，或小水短澀而熱 
，或六脈浮大而豁。此雖陽明有餘，而亦少陰不足，宜玉女煎主之。凡屬陰虛有火者，則惟 
此煎為最妙，然必大便多實者，乃可用之。若大便滑泄，或脈細惡寒，下元無火等證，則亦 
有格陽而然者，當以前吐血條中格陽法治之。 
舌上無故出血如縷者，以心脾腎之脈皆及於舌。若此諸經有火，則皆能令舌出血。用蒲 
黃炒焦為末敷之。或炒槐花為末摻之。或冰玉散敷之亦可。若火之甚者，仍須用湯飲等劑， 
以清三陰之火。 

<目錄>卷之三十貫集·雜證謨\血證
<篇名>咯唾痰涎血論治（共三條）
屬性：一、咯血唾血，古皆雲出於腎；痰涎之血，雲出于于脾。此亦未必然也。凡咯血者，於 
喉中微咯即出，非若咳血、嗽血之費力而甚也。大都咳嗽而出者出於髒，出於髒者其來遠； 
一咯而出者出於喉，出於喉者其來近，其來遠者，內傷已甚，其來近者，不過在經絡之間， 
所以凡見咯血、唾血及痰涎中帶血者，多無咳嗽發熱，氣喘骨蒸等證，此其輕重為可知矣。 
治此之法，凡因火者，亦不過微清脾肺之火；或因勞倦而致者，但為養營補陰，則自無不愈 
。 
一、勞損之漸者，必初因酒色勞傷過度，以致痰中或見血絲，此則本於肝脾腎經。當於 
未咳未嗽之先，速為調理，宜生地、熟地、天冬、麥冬、棗仁、茯神、茜根、貝母、甘草之 
屬主之。或有火者，宜加黃柏、知母，仍須加意謹慎，庶無後患，否則必漸甚也。 
一、清晨初起時，每於痰中有淡紫凝血，或塊或片，常見數口者，此多以操心動火，或 
多思郁，或由過飲，但無咳嗽發熱等證，即不足慮，此不過致動絡血而然，惟天王補心丹， 
或二陰煎之類最所宜也。 

<目錄>卷之三十貫集·雜證謨\血證
<篇名>咯血述古
屬性：薛立齋曰∶若脾經氣滯而痰中有血者，宜加味歸脾湯。若肝經血熱而痰中有血，宜加味 
逍遙散。若肝腎陰虛而痰中有血，宜六味地黃丸。若過服寒涼而唾痰有血者，宜四君子類。 

<目錄>卷之三十貫集·雜證謨\血證
<篇名>溺血論治（共五條）
屬性：凡溺血證，其所出之由有三，蓋從溺孔出者二，從精孔出者一也。 
一、溺孔之血，其來近者，出自膀胱。其證溺時必孔道澀痛，小水紅赤不利，此多以酒 
色慾念致動下焦之火而然。常見相火妄動，逆而不通者，微則淋濁，甚則見血。經曰∶胞移 
熱於膀胱，則癃而溺血，即此證也。治宜清利膀胱之火，以生地、芍藥、牛膝、山梔、黃柏 
、知母、龍膽草、瞿麥、木通、澤瀉等劑，或七正散、大釐清飲、五淋散之屬，皆所宜也。 
一、溺孔之血，其來遠者，出自小腸。其證則溺孔不痛而血隨溺出，或痛隱於臍腹，或 
熱見於臟腑。蓋小腸與心為表里，此丙火氣化之源，清濁所由以分也。故無論焦心勞力，或 
濃味酒漿，而上中二焦五志口腹之火，凡從清道以降者，必皆由小腸以達膀胱也。治須隨證 
察因，以清臟腑致火之源，宜於寒陣中擇方用之。 
一、精道之血，必自精宮血海而出於命門。蓋腎者主水，受五臟六腑之精而藏之，故凡 
勞傷五臟，或五志之火致令沖任動血者，多從精道而出。然何以辨之？但病在小腸者，必從 
溺出；病在命門者，必從精出。凡於小腹下精泄處覺有酸痛而出者，即是命門之病，而 
治之之法亦與水道者不同。蓋水道之血宜利，精道之血不宜利；澀痛不通者亦宜利，血滑不 
痛者不宜利也。若果三焦火盛者，惟宜清火涼血為主，以生地、芍藥、丹皮、地骨、茜根、 
梔子、槐花及芩、連、知、柏之類主之，或約陰丸、約陰煎俱可用。若腎陰不足而精血不固 
者，宜養陰養血為主，以左歸飲，或人參固本丸之類主之。若腎虛不禁，或病久精血滑泄者 
，宜固澀為主，以秘元煎、苓術菟絲丸、金櫻膏、玉鎖丹、金鎖思仙丹之類主之。或續斷烏 
梅之屬，亦所宜用。若心氣不定，精神外馳，以致水火相殘，精血失守者，宜養心安神為主 
，以人參丸、天王補心丹、王荊公妙香散之類主之。若脾肺氣虛下陷，不能攝血而下者，宜 
歸脾湯、人參養營湯、補中益氣湯、舉元煎之類主之。 
一、血從精道出者，是即血淋之屬，多因房勞以致陰虛火動，營血妄行而然。凡血出命 
門而澀痛者為血淋；不痛者為溺血。好色者，必屬虛也。 

<目錄>卷之三十貫集·雜證謨\血證
<篇名>便血論治（共十條）
屬性：便血之與腸 ，本非同類。蓋便血者，大便多實而血自下也；腸 者，因瀉痢 
而見膿血，即痢疾也。觀《內經》曰∶食飲不節，起居不時者，陰受之。陰受之則入五臟， 
入五臟則 滿閉塞，下為飧泄，久為腸 。此可見腸 之因飧泄，自與便血不 
同，而治亦有異。且便血有夙疾，而腸 惟新邪，尤為易辨。今諸書以此類言者，皆誤 
也。茲列便血證治於此，而腸 之義則在痢疾門。故凡臨此證者，必須詳察大便之燥泄 
何如，庶不致疑似誤認之謬。然多酒之人，必多溏泄，亦多便血，是又不可因泄而作腸 
也。 
一、大便下血，多由腸胃之火。蓋大腸小腸皆屬於胃也。但血在便前者，其來近，近者 
，或在廣腸，或在肛門；血在便後者，其來遠。遠者，或在小腸，或在於胃。雖血之妄行， 
由火者多，然未必盡由於火也。故於火證之處，則有脾胃陽虛而不能統血者，有氣陷而血亦 
陷者，有病久滑泄而血因以動者，有風邪結於陰分而為便血者。大都有火者多因血熱。無火 
者多因虛滑。故治血者，但當知虛實之要。 
一、下血因火者，宜清熱為主，惟約營煎最佳，次以地榆散、槐花散、黃連丸、槐角丸 
之類主之。若熱在脾胃小腸之間，而火之甚者，宜抽薪飲、黃連解毒湯之類主之。若素以腸 
髒多火，而遠年近日髒毒下血久不能愈者，宜髒連丸、豬髒丸主之。若大腸風熱而血不止者 
，宜防風黃芩丸主之。 
一、酒毒濕熱結蓄大腸下血者，宜約營煎、聚金丸，或槐角丸之類主之。若但以寒濕而 
無火下血者，宜二術煎，或四君子湯主之，或葛花解酲湯亦佳。 
一、脾胃氣虛而大便下血者，其血不甚鮮紅，或紫色，或黑色，此陽敗而然，故多無熱 
證。而或見噁心嘔吐。蓋脾統血，脾氣虛則不能收攝，脾化血，脾氣虛則不能運化，是皆血 
無所主。因而脫陷妄行，速宜溫補脾胃，以壽脾煎、理中湯、養中煎、歸脾湯，或十全大補 
湯之類主之。 
一、氣陷不舉而血不止者，宜補中益氣湯，或壽脾煎、歸脾湯主之。若微陷而兼火者， 
宜東垣加減四物湯主之。若氣大虛而大陷者，宜舉元煎主之。 
一、血滑不止者，或因病久而滑，或因年衰而滑，或因氣虛而滑，或因誤用攻擊，以致 
氣陷而滑。凡動血之初，多由於火。及火邪既衰而仍有不能止者，非虛即滑也。凡此之類， 
皆當以固澀為主，宜勝金丸、香梅丸之類主之。然血滑不止者，多由氣虛，宜以人參湯送之 
尤妙。或以補中益氣湯、歸脾湯、舉元煎、理中湯加烏梅、文蛤、五味子之類主之。若滑甚 
不能止者，惟玉關丸最佳。 
一、結陰便血者，以風寒之邪結於陰分而然，此非傷寒之比，蓋邪在五臟留而不去，是 
謂之結陰。邪內結不得外行，則病歸血分，故為便血。經曰∶結陰者，便血一升，再結二升 
，三結三升，正此之謂。此宜外灸中脘、氣海、三里以散風邪，內以平胃地榆湯溫散之劑主 
之。 
一、怒氣傷肝，血因氣逆而下者，宜化肝煎、枳殼湯之類主之。若逆氣散而微有火者， 
宜黃芩芍藥湯主之。若肝邪乘胃，以致脾虛失血者，自無煩熱氣逆等證，宜從前脾胃氣虛證 
治，不得平肝以再傷脾氣也。 
一、凡因勞倦，七情，內傷不足，而致大便動血者，非傷心脾，即傷肝腎。此其中氣受 
傷，故有為嘔惡痞滿者，有為疼痛泄瀉者，有為寒熱往來，飲食不進者。時醫不能察本，但 
見此證，非雲氣滯，即雲痰火，而肆用寒涼，妄加攻擊，傷而又傷，必致延綿日困。及其既 
甚，則多有大便下紫黑敗血者，此胃氣大損，脾元脫竭，血無所統。故注泄下行。陽敗於陰 
，故色為灰黑。此危劇證也，即速用回陽等劑猶恐不及，而若輩猶雲∶今既見血，安可再用 
溫藥，必致其斃。吁！受害者殊為可憫，害人者殊為可恨。 

<目錄>卷之三十貫集·雜證謨\血證
<篇名>便血述古
屬性：徐東皋曰∶凡下血之人，用涼藥多而不愈者，必須加辛味。用辛味而不愈，可用溫劑兼 
升提藥，須酒浸、酒炒始效。凡久而虛者，當行溫散，如四物加升麻、炮乾薑之屬是也。 

<目錄>卷之三十貫集·雜證謨\血證
<篇名>血證論列方
屬性：一陰煎（新補八） 二陰煎（新補十一） 三陰煎（新補十一） 大補元煎（新補一） 四陰煎 
（新補十二） 四君子湯（補一） 五陰煎（新補十三） 五福飲（新補六） 麥門冬湯（寒四四） 
左歸飲（新補二） 右歸飲（新補三） 麥門冬散（補七七） 左歸丸（新補四） 右歸丸（新補五） 
大釐清飲（新寒五） 小營煎（新補十五） 生脈散（補五六） 枇杷葉散（和二百六） 人參湯 
（補三四） 人參丸（補百五） 天門冬丸（和二一三） 養中煎（新熱四） 壽脾煎（新熱十六） 
小安腎丸（熱一六七） 四物湯（補八） 歸脾湯（補三二） 加味歸脾湯（補三三） 六味丸（百 
二十） 八味丸（補一二一） 十全大補湯（補二十） 舉元煎（新補十七） 鎮陰煎（新熱十三） 
人參養營湯（補二一） 理中湯（熱一） 理陰煎（新熱三） 加味四物湯（寒九九） 白虎湯（ 
寒二） 玉女煎（新寒十二） 人參白虎湯（寒三） 約營煎（新寒二十） 化肝煎（新寒十） 秘 
元煎（新固一） 加減一陰煎（新補九） 貝母丸（新和十八） 約陰丸（新寒十八） 清化飲（新 
因十三） 冰玉散（新因四六） 天王補心丹（補百八） 抽薪飲（新寒三） 徙薪飲（新寒四） 
人參固本丸（補百六） 七正散（寒百十六） 五淋散（寒百十七） 補中益氣湯（補三十） 涼膈 
散（攻十九） 三黃丸（攻六八） 生地黃飲子（寒八四） 茜根散（寒八五） 清胃飲（寒五六） 
加味逍遙散（補九三） 清胃散（寒五四） 二術煎（新和十二） 苓術菟絲丸（新固五） 玉關丸 
（新固八） 玉鎖丹（固二一） 金櫻膏（補百一） 金鎖思仙丹（固十九） 枳殼湯（寒百） 香梅 
丸（固五八） 王荊公妙香散（固十六） 地榆散（寒九五） 槐花散（寒九七） 黃芩芍藥湯（寒 
百九） 聚金丸（寒一七七） 槐角丸（寒一七五） 平胃地榆湯（和二一六） 勝金丸（固五九） 
髒連丸（寒一七八） 防風黃芩丸（婦一二三） 黃連丸（寒百八十） 豬髒丸（寒一八一） 竹 
葉石膏湯（寒五） 麻黃湯（散一） 桂枝湯（散九） 黃連解毒湯（寒一） 木香理中湯（熱四） 
甘草乾薑湯（熱五四） 葛花解酲湯（和一二四） 調胃承氣湯（攻三） 桃仁承氣湯（攻五） 《 
局方》犀角地黃湯（寒七九） 《拔萃》犀角地黃湯（寒八一） 

<目錄>卷之三十貫集·雜證謨\血證
<篇名>論外備用方
屬性：黃 湯（補六七 久嗽血） 柔脾湯（補七一 虛熱吐衄） 麥門冬飲子（補七三 吐衄） 
胃風湯（補九五 濕毒下血） 醍醐膏（補六六 咳血） 麥門冬飲子（補七二 久吐不愈） 地 
黃散（補七十 衄血） 旋神散（補七八 虛勞吐血） 五味黃 散（補六八 嗽血） 百花膏（ 
和一四五 嗽血） 團參丸（補百七 氣虛吐血） 加味四君子湯（補二 氣虛不攝） 側柏散（ 
和二百四 血涌不止） 綠雲散（和二百十 吐血不止） 龍腦雞蘇丸（和三七二 虛火吐衄） 
雙荷散（和二百三 暴吐血） 地黃煎（和二百五 內傷吐血） 《簡易》黑神散（和二一三 
諸失血） 發灰散（和二一四 止諸血） 阿膠散（和二百七 唾血） 杏仁膏（和一四三 干 
嗽唾血） 生韭飲（和一五一 清瘀血） 棕灰散（和二一五 便血） 除濕和血湯（和二一九 
便血） 黃連湯（寒百四 濕熱下血） 地榆丸（寒一七四 血痢下血） 小烏沉湯（和二一八 
氣逆便血） 四生丸（寒八八 血熱吐衄） 小薊飲子（寒百二 溲血） 酒蒸黃連丸（寒一七九 
便血） 阿膠丸（寒一七六 腸風） 生地黃散（寒八三 溺血） 四味地榆散（寒九六 熱邪 
下血） 枳殼散（寒百一 肝火便血） 二神散（寒八七 吐崩下血） 烏梅丸（固六十 便血如 
神） 溺血方（固六六） 椿皮散（固五五 腸風） 人參五味子湯（外一五三 虛勞咳血） 桃 
花湯（外九四 逐瘀血） 當歸丸（外百 行血利便） 外科槐花散（外一六九 腸風） 寸金散 
（因百十四 舌血） 劫勞散（婦一二四 唾紅） 

<目錄>卷之三十一貫集·雜證謨\痰飲
<篇名>經義
屬性：《氣交變大論》曰∶歲土太過，飲發中滿，食減。 
《五常政大論》曰∶太陽司天，濕氣變物，水飲內蓄，中滿不食。 
《六元正紀大論》曰∶少陰司天，四之氣，民病飲發。太陰所至為積飲，痞隔。土郁之 
發，為飲發注下。 
《至真要大論》曰∶歲太陰在泉，民病飲積。歲陽明在泉，民病喜嘔，嘔有苦。太陰之 
勝，飲發於中。太陰之復，飲發於中，唾吐清液。太陽之復，唾出清水，及為噦噫。諸病水 
液，澄澈清冷，皆屬於寒。 

<目錄>卷之三十一貫集·雜證謨\痰飲
<篇名>論證（共六條）
屬性：痰飲一證，其在《內經》，止有積飲之說，本無痰證之名。此《內經》之不重痰證，概 
可知矣。及考痰之為名，雖起自仲景，今後世相傳，無論是痰非痰，開口便言痰火。有雲怪 
病之為痰者，有雲痰為百病母者，似乎痰之關係，不為不重。而何《內經》之忽之也。不知 
痰之為病，必有所以致之者。如因風因火而生痰者，但治其風火，風火息而痰自清也。因虛 
因實而生痰者，但治其虛實，虛實愈而痰自平也。未聞治其痰而風火可自散，虛實可自調者 
，此所以痰必因病而生，非病之因痰而致也。故《內經》之不言痰者，正以痰非病之本，而 
痰惟病之標耳。今舉世醫流，但知百計攻痰，便是治病。竟不知所以為痰，而痰因何而起， 
是何異引指以使臂，灌葉以救根者乎？標本誤認，而主見失真，欲求愈病，難矣！難矣！ 
一、痰之與飲，雖曰同類，而實有不同也。蓋飲為水液之屬，凡嘔吐清水，及胸腹膨滿 
，吞酸噯腐，渥渥有聲等證，此皆水谷之餘，停積不行，是即所謂飲也。若痰有不同於飲者 
，飲清澈而痰稠濁。飲惟停積腸胃，而痰則無處不到。水谷不化而停為飲者，其病全由脾胃 
；無處不到而化為痰者，凡五臟之傷皆能致之。故治此者，當知所辨，而不可不察其本也。 
一、痰即人之津液，無非水谷之所化。此痰亦既化之物，而非不化之屬也。但化得其正 
，則形體強，營衛充，而痰涎本皆血氣；若化失其正，則臟腑病，津液敗，而血氣即成痰涎 
。此亦猶亂世之盜賊，何孰非治世之良民。但盜賊之興，必由國運之病。而痰涎之作，必由 
元氣之病。嘗聞之立齋先生曰∶使血氣俱盛，何痰之有？余於初年，頗疑此言，而謂豈無實 
痰乎？及今見定識多，始信其然也。何以見之？蓋痰涎之化，本由水谷，使果脾強胃健。如少 
壯者流，則隨食隨化，皆成血氣，焉得留而為痰？惟其不能盡化，而十留一二，則一二為痰 
矣。十留三四，則三四為痰矣。甚至留其七八，則但見血氣日削，而痰涎日多矣，此其故正 
以元氣不能運化，愈虛則痰愈盛也。然則立齋之言，豈非出常之見乎。今見治痰者，必曰痰 
之為患，不攻如何得去？不知正氣不行，而虛痰結聚，則雖竭力攻之，非惟痰不可去，而且 
益增其虛。故或有因攻而逐絕者。或偶爾暫蘇而更甚於他日者，皆攻之之誤也，又孰知痰之 
可攻者少，而不可攻者多也。故凡將治痰者，不可不先察虛實。 
一、痰有虛實，不可不辨。夫痰則痰矣，皆若有餘，又何有虛實之異？蓋虛實二字，全 
以元氣為言，凡可攻者，便是實痰，不可攻者，便是虛痰。何為可攻？以其年力猶盛，血氣 
未傷，或以肥甘過度，或以濕熱盛行，或風寒外閉皮毛，或逆氣內連肝膈，皆能驟至痰飲， 
但察其形氣病氣俱屬有餘者，即實痰也。實痰者，何？謂其元氣猶實也。此則宜行消伐，但 
去其痰，無不可也。何為不可攻？則或以形羸氣弱，年及中衰者，即虛痰也。或以多病，或 
以勞倦，或以憂思酒色，致成勞損、非風、卒厥者，亦虛痰也。或脈見細數，髒無陽邪，時 
為嘔惡泄瀉，氣短聲喑等證，但察其形氣病氣本無有餘者，皆虛痰也。虛痰者何？謂其元氣 
已虛也。此則但宜調補，若或攻之，無不危矣。且凡實痰本不多，其來也驟，其去亦速，其 
病亦易治，何也？以病本不深也。虛痰反多甚，其來則漸，其去則遲。其病亦難治，何也？以 
病非一日也。是以實痰無足慮，而最可畏者，惟虛痰耳。總之，治痰之法無他，但能使元氣 
日強，則痰必日少，即有微痰，亦自不能為害，而且亦充助胃氣。若元氣日衰，則水谷津液 
，無非痰耳，隨去隨生，有能攻之使盡，而且保元氣無恙者，吾不信也。故善治痰者，惟能 
使之不生，方是補天之手。然則，治此者可不辨其虛實，而欲一概攻之，如王隱君所論，內 
外百病皆生於痰，悉用滾痰丸之類，其亦但知目前，而不知日後之害哉。 
一、五臟之病，雖俱能生痰，然無不由乎脾腎。蓋脾主濕，濕動則為痰，腎主水，水泛 
亦為痰，故痰之化無不在脾，而痰之本無不在腎，所以凡是痰證，非此則彼，必與二髒有涉 
。但脾家之痰，則有虛有實，如濕滯太過者，脾之實也；土衰不能制水者，脾之虛也。若腎 
家之痰，則無非虛耳。蓋火不生土者，即火不制水，陽不勝陰者，必水反侵脾，是皆陰中之 
火虛也；若火盛爍金，則精不守舍，津枯液涸，則金水相殘，是皆陰中之水虛也。此脾腎虛 
實之有不同者，所當辨也。又若古人所云濕痰、郁痰、寒痰、熱痰之類，雖其在上在下，或 
寒或熱，各有不同，然其化生之源，又安能外此二髒？如寒痰濕痰，本脾家之病，而寒濕之 
生，果無干於腎乎？木郁生風，本肝家之痰，而木強制土，能無涉於脾乎？火盛克金，其痰在 
肺，而火邪炎上，有不從中下二焦者乎？故凡欲治痰，而不知所源者，總惟猜摸而已耳。 
一、非風門有痰論三篇，所當互閱。 

<目錄>卷之三十一貫集·雜證謨\痰飲
<篇名>論治（共七條）
屬性：一、脾胃之痰，有虛有實。凡脾土濕勝，或飲食過度，別無虛證而生痰者，此乃脾家本 
病，但去其濕滯而痰自清，宜二陳湯為主治，或六安煎、橘皮半夏湯、平胃散、潤下丸、滾 
痰丸之類，皆可擇而用之。若胃寒生痰而兼脹滿者，宜和胃二陳煎、或兼嘔吐而痛者，宜神 
香散。或為飲食所致，宜加麥芽、神曲、山楂、枳實之類。然脾胃不虛，則雖生痰飲，不過 
微有留滯，亦必不多，且無大害，惟脾虛飲食不能消化而作痰者，其變最多。但當調理脾胃 
，使其氣強，則自無食積之患。而痰飲即皆血氣矣。若脾氣微虛，不能制濕，或不能運化而 
為痰者，其證必食減神倦，或兼痞悶等證，宜六君子湯，或五味異功散之類主之，金水六君 
煎亦妙。若微虛兼寒者，宜苓術二陳煎主之。若脾氣大虛，或兼胃寒嘔惡而多痰者，宜六味 
異功煎、溫胃飲、理中湯、聖術煎之類主之。又有勞倦本以傷脾，而疲極又傷肝腎。脾氣傷 
則飲食減少，或見噁心；肝腎傷則水液妄行，或痰飲起自臍下，直衝而上。此脾腎俱傷，命 
門土母之病也。雖八味地黃丸乃其正治，然無如理陰煎，其效更如神也，或加白朮、陳皮亦 
可。 
一、腎經之痰，水泛為痰者也，無非虛證。有以腫脹而生痰者，此水入脾經，謂之反克 
，髒平者，宜六味地黃丸、左歸飲之類主之；髒寒者，宜理陰煎、加減《金匱》腎氣丸、八 
味地黃丸之類主之。其或但宜溫燥者，則單助脾經，亦能化濕，惟六味異功煎及理中湯、聖 
術煎俱可酌用。有以虛損而生痰者，此水虧金涸，精不化氣，氣不化精而然，使不養陰以濟 
陽，則水氣不充，痰終不化，水不歸源，痰必不寧，宜以左歸、右歸、六味、八味等丸，酌 
其寒熱而用之。若陰火乘肺，津液乾枯，或喉痛，或煩熱，或喜冷，或便實，必察其真有火 
邪，而痰嗽不已者，宜四陰煎、一陰煎之類加減主之；若火本非真，則但宜純補，庶保萬全 
也。 
一、風寒之痰，以邪自皮毛內襲於肺，肺氣不清，乃致生痰，是即傷寒之類。但從辛散 
，其痰自愈。宜六安煎、二陳湯，甚者，小青龍湯之類主之。其有風寒外襲，內兼火邪者， 
亦可兼用黃芩。若血氣兼虛者，不得單用消耗，宜金水六君煎主之。若傷寒見風而兼發熱嗽 
痰者，宜柴陳煎主之，或金水六君煎加柴胡亦妙。 
一、中風之痰，本非外感，悉由脾腎虛敗所致，治痰之法，詳載非風門，當與此互察之 
。 
一、治痰當分緩急。凡非風等證，其有痰涎壅盛，閉塞上焦，而藥食不能進者。此不得 
不先治其痰，以開清道。若痰之甚者，惟用吐法為最妙。若痰氣不甚，食飲可進，盒飯從緩 
，求其本而治之，不宜妄行攻擊。或但以六安煎、二陳湯、潤下丸、橘皮半夏湯之類，調之 
為宜。若火盛生痰者，宜清膈煎、抽薪飲之類主之。若類風等證，但察其上焦無滯，或見其 
神昏睏倦，而胸喉之間，氣清息平，本不見痰者，切不可疑其為痰。而妄用克伐消痰等劑， 
則無有不敗者矣。若雜證勢已至劇，而喉中痰聲漉漉，隨息漸甚者，此垂危之候，不可治也 
。諸吐痰治痰之法，俱詳載非風門痰治條中。 
一、治痰當知求本，則痰無不清。若但知治痰，其謬甚矣。故凡痰因火動者，宜治火為 
先。痰因寒生者，宜溫中為主。風痰宜散之，非辛溫不可也。濕痰宜燥之，非滲利不除也。 
郁痰有虛實，郁兼怒者，宜抑肝邪；郁兼憂者，宜培肝肺。飲食之痰，亦自不同，有因寒者 
，有因熱者，有因肥甘過度者，有因酒濕傷脾者，此皆能生痰，而其中各有虛實，辨之不可 
不真也。又如脾虛不能制濕，腎虛不能約水，皆能為痰，此即寒痰之屬也。或以脾陰乾爍， 
而液化為膠。或以金水偏枯，而痰本乎血，此即熱痰之屬也。凡此二者，於痰證中十居八九 
，是皆虛痰之不可攻者也。又或有過用峻利，以致痰反日甚者，亦皆脾腎受傷之候。治不求 
本，濟者，鮮矣。 
一、諸家治痰之法，多有治其標者，雖不可執，亦不可廢也，詳列如下。痰因表者汗之 
，因里者下之，挾濕者分利之。痰在膈上，必用吐法，瀉亦不去。膠固稠濁之痰，必用吐。 
痰在經絡中，非吐不可，吐中就有發散之義。痰在腸胃間，可下而愈，痰在四肢，非竹瀝不 
能達。痰在脅下，非白芥子不能除。痰在皮里膜外，非薑汁、竹瀝不能達。熱痰火痰，宜清 
黛、黃芩、天花粉、連翹、石膏。火炎上者，用流金膏。老痰，宜海石、栝蔞、貝母。兼火 
盛膠固者，節齋化痰丸。實痰火痰，滾痰丸最效，但不宜多用。風痰，用南星、白附子。濕 
痰，用蒼朮、白朮、半夏、茯苓、澤瀉。食積痰，用神曲、山楂、麥芽。酒痰，用天花粉、 
黃連、白朮、神曲，或五苓散、四苓散分利之。痰結核在咽喉，咯唾不出，化痰藥中加咸藥 
以軟其堅。栝蔞仁、杏仁、海石、朴硝、海藻，佐以薑汁。竹瀝導痰，非薑汁不能行經絡。 
荊瀝治痰速效，能食者用之。二瀝佐以薑汁，治經絡之痰最效。痰中帶血者，宜加韭汁。海 
粉，熱痰能清，濕痰能燥，堅痰能軟，頑痰能消，可入丸藥，亦可入煎藥。南星、半夏，治 
風痰、濕痰。石膏墜痰火極效。黃芩治熱痰，假其下行也。枳實治痰，有沖牆倒壁之功。五 
倍子能治老痰。佐以他藥，大治頑痰，人鮮知也。天花粉治熱痰、酒痰最效。又雲∶大治膈 
上熱痰。玄明粉治熱痰、老痰速效，能降火軟堅故也。硝石、礞石，大能消痰結，降痰火。 
研細末，和白糖，置手心中，以舌 服，甚效。蒼朮治痰飲成窠囊，行痰極效；又治 
痰挾瘀血成窠囊者，即神術丸之類。潤下丸降痰最妙，可常服。小胃丹，治實痰積飲必用之 
藥，不過二三服而已，虛者不可用之。中氣不足之痰，須用參、術。內傷挾痰，必用參、 
、白朮之屬。多用薑汁傳送，或加半夏、茯苓。中焦有痰，胃氣亦賴所養，卒不可用峻攻， 
攻盡則大虛矣。 

<目錄>卷之三十一貫集·雜證謨\痰飲
<篇名>先君吐法記
屬性：先君壽峰公，少壯時，素稱善飲。後年及四旬而酒病起，遂得痰飲之疾。多見嘔酸脹滿 
，飲食日減，眩暈不支，驚惕恍惚，疾瘧等證。相繼迭出。百方治痰，弗獲寸效。因慕張子 
和吐法之妙，遂遵而用之。初用獨聖散、茶調散及齏汁之類。一吐而稍效，再吐而再效，自 
此屢用不止。雖諸痰漸退，而元氣弗復也。如此年余，漸覺純熟，忽悟其理，遂全不用藥， 
但於五鼓食消之後，徐徐咽氣，因氣而提，提不數口而清涎先至，再提之，則膠濁後隨。自 
後凡遇諸疾，無論表里虛實，雖變出百端，絕不服藥，但一行吐法，無不即日盡卻。後至六 
旬之外，則一月或半月必行一次，全不憚煩，而鶴髮童顏，日增矍鑠。 
斯時也，賓將弱冠，漸已有知，恐其吐傷，因微諫曰∶吐本除痰，豈諸病皆可吐耶？且 
吐傷元氣，人所共知，矧以衰年，能無慮乎？先君曰∶吐以治痰，爾所知也。吐治百病，爾 
知之乎？吐能傷氣，爾所知也。吐能生氣，爾亦知乎？余當為爾細談之。夫先哲中之善治痰積 
者，無如子和之三法，及丹溪之倒倉，在倒倉之法不易行，亦未敢有用之者。惟子和之法， 
則為人所常用，而取效不為不速，亦不為不多也。今以余法言之，則有不同者矣。蓋子和之 
吐，用藥而吐也。藥必苦劣，吐必勇猛，勢不我由，不能無傷也；余之吐，不用藥而吐者也 
。痰隨氣行，氣因痰至，徐疾自如，有益無損也。子和之法，其用在急，故但攻有餘之實痰 
；余之法，其用在緩，故可兼不足之百病。 
夫百病所因，本自不一，何以皆宜於吐？如痰涎壅盛，格塞胃脘，而清道不通者，不得 
不吐也。積聚痛急，不易行散者，不得不吐也。膠固稠濁，非藥所能消者，不得不吐也。痰 
在經絡膜竅，及隱伏難狀等痰，其藏深，其蓄遠，藥所難及者，不得不吐也，此皆人所易知 
者也。又若風寒外感者，吐能散之。食飲內傷者，吐能清之。火郁者，吐能發越熱邪。寒盛 
者，吐能鼓動陽氣。諸邪下陷者，吐有升舉之功。諸邪結聚者，吐有解散之力。且人之百病 
，無非治節不行，吐能達氣，氣從則無所不從，而何有於病。故凡有奇怪難治之病，醫家竭 
盡其技而不能取效者，必用吐法，方見神功，此又人所罕知者也。 
再如生氣之說，則不惟人不知，而且必不信。茲餘力行身受，始悟其微。蓋天地不息之 
機，總惟升降二氣，升本乎陽，生長之道也；降本乎陰，消亡之道也。余之用氣，藉此升權 
，可疾可徐，吐納自然之生意，無殘無暴，全收弗藥之神功。故凡吐之後，神氣必倍王，爾 
之所見也；陽道必勃然，我之常驗也。使非吐能生氣，而有能如是乎。蓋道家用督，余則用 
任，所用不同，所歸一也。不惟卻病，而且延年。余言非謬，爾切識焉。賓奉此教，常習用 
之，無不效如附應，第不及先君之神妙耳。 
憶自軒岐之後，善用吐法者，惟子和一人。若以先君法較之，則其難易優劣，奚啻霄壤 
？而所謂亙古一人者，當不在子和矣。倘智者見同，則必有踵而行之，而蒙惠將來者，自應 
不少。第恐百世之下，泯此心傳妙道。故詳錄語訓，以為之記，並列其詳法於下∶ 
先君行吐之法，每於五鼓睡醒之時，仰臥用噯提氣，氣有不充，則咽氣為噯，隨咽隨提 
，痰涎必隨氣而至。雖以最深之痰，無不可取，但最後出者，其形色臭味，甚有紫黑酸惡不 
堪言者。所以每吐之後，或至唇腫咽痛，但以涼水一二口漱咽解之。吐畢早膳，悉屏五味， 
但用淡粥一二碗，以養胃中清氣。自四旬之後，絕不用酒。行吐法者，四十餘年，所以愈老 
愈健，壽至八旬之外，猶能登山，及燈下抄錄古書。後以無病，忽一旦含笑而辟穀，時年八 
旬二矣。 

<目錄>卷之三十一貫集·雜證謨\痰飲
<篇名>述古論（共八條）
屬性：仲景《金匱》曰∶夫飲有四，何謂也？師曰∶有痰飲，有懸飲，有溢飲，有支飲。其人 
素盛今瘦，水在腸間，瀝瀝有聲，謂之痰飲。飲後水流在脅下，咳唾引痛，謂之懸飲。飲水 
流行，歸於四肢，當汗出而不汗出，身體疼痛，謂之溢飲。咳逆倚息，氣短不得臥，其形如 
腫，謂之支飲。水在心，心下堅築，短氣，惡水不欲飲。水在肺，吐涎沫，欲飲水。水在脾 
，少氣身重。水在肝，脅下支滿，嚏而痛。水在腎，心下悸。夫心有留飲，其人背惡寒如掌 
大。留飲者，脅下痛引缺盆，咳嗽則轉甚。胸中有留飲，其人短氣而渴，四肢歷節痛。脈沉 
者，有留飲。膈上病痰，滿喘咳吐，發則寒熱，背痛腰疼，目泣自出，其人振振身 劇 
，必有伏飲。病患飲水多，必暴喘滿。凡食少飲多，水停心下，甚者則悸，微者短氣。脈雙 
弦者，寒也。皆大下後善虛，脈偏弦者，飲也。肺飲不弦，但苦喘氣短。支飲亦喘而不能臥 
，加短氣，其脈平也。病痰飲者，當以溫藥和之。 
陳無擇曰∶病患百藥不效，關上脈伏而大者，痰也。眼皮及眼下如灰煙黑者，痰也。 
《活人書》雲∶中脘有痰，亦令人憎寒發熱，惡風自汗，胸膈痞滿，有類傷寒者，但頭 
不痛、項不強為異。 
《原病式》曰∶積飲留飲，積蓄而不散也。水得燥則消散，得濕則不消，以為積飲，土 
濕主病故也。大略要分濕熱、寒濕之因。 
張子和曰∶凡人病痰證有五∶一曰風痰，二曰熱痰，三曰濕痰，四曰酒痰，五曰食痰。 
如新暴風痰者，形寒飲冷；熱痰者，火盛制金；濕痰者，停飲不散；酒痰、食痰者，飲食過 
度也。 
王節齋曰∶津液者血之餘，行乎脈外，流通一身，如天之清露，若血濁氣濁，則凝聚而 
為痰。痰乃津液之變，如天之露也。故云痰遍身上下，無處不到。蓋即津液之在周身者。津 
液生於脾胃，水谷所成，濁則為痰，故痰生於脾土也。 
薛立齋曰∶凡痰火證，有因脾氣不足者，有因脾氣鬱滯者，有因脾肺之氣虧損者，有因 
腎陰虛不能攝水。泛而為痰者。有因脾氣虛不能攝涎，上溢而似痰者，有因熱而生痰者；有 
因痰而生熱者，有因風寒暑濕而得者，有因驚而得者，有因氣而得者，有因酒而得者，有因 
食積而得者，有脾虛不能運化而生者，有胸中痰郁而似鬼附者。各審其源而治之。 
徐東皋曰∶脾胃為倉廩，所以納谷，因脾弱不能營運，致血氣失於滋養，故不周流，氣 
道壅滯，中焦不能腐谷，遂停滯而為痰為飲。其變為寒為熱，為喘為咳，為嘔吐，為反胃， 
為腫滿，為眩運，為風癇，為噯氣，為吞酸嘈雜，為噎嗝，為怔忡，為疼痛之類，不 
可盡狀，是皆痰之變病，而其源則出脾濕不流，水谷津液停滯之所致也。 

<目錄>卷之三十一貫集·雜證謨\痰飲
<篇名>述古治（共七條）
屬性：龐安常雲∶有陰水不足，陰火上升，肺受火邪，不得清肅下行，由是津液凝濁，生痰不 
生血者。此當以潤劑，如麥門冬、地黃、枸杞之屬滋其陰，使上逆之火，得返其宅，則痰自 
清矣。投以二陳，立見其殆。有腎虛不能納氣歸原，原出而不納則積，積不散則痰生焉，八 
味丸主之。 
吳茭山《諸證辨疑》雲∶八味丸，治痰之本也。 
許學士用蒼朮治痰成窠囊一邊行，極妙。痰挾瘀血，遂成窠囊。 
朱丹溪曰∶脾虛者，宜清中氣以運痰降下，二陳湯加白朮之類，兼用升麻提起。二陳湯 
，一身之痰都治管。如要下行，加引下藥，在上加引上藥。凡人身上中下有塊者多是痰，問 
其平日好食何物，吐下後方用藥。 
王節齋曰∶痰生於脾胃，宜實脾燥濕。又隨氣而升，宜順氣為先，分導次之。又氣升屬 
火，順氣在於降火。熱痰則清之，濕痰則燥之，風痰則散之，郁痰則開之，頑痰則軟之，食 
痰則消之，在上者，吐之。在中者，下之。又中氣虛者，宜固中氣以運痰。若攻之太重，則 
胃氣虛而痰愈甚矣。 
薛立齋曰∶凡痰證飲食少思，或胸膈不利者，此中氣虛弱也，宜用補中益氣為主，中氣 
既健，其痰自運化。若腎氣虧損，津液難降，敗濁為痰者，乃真髒之病，宜用六味地黃丸為 
主。腎氣既壯，津液清化，而何痰之有哉。亦有因脾胃虧損，中焦氣虛，不能運化而為痰者 
；亦有因峻厲過度，脾氣愈虛，不能運化津液，凝滯而為痰者，凡此皆當健脾胃為主。 
又曰∶痰者，脾胃之津液，或為飲食所傷，或為七情六淫所擾，故氣壅痰聚。蓋脾為統 
血行氣之經，氣血俱盛，何痰之有？皆由過思與飲食所傷，損其經絡，脾血既虛，胃氣獨盛 
，是以濕因氣化，故多痰也。遊行周身，無所不至，痰氣既盛，客必勝主，或奪於脾之大絡 
之氣，則倏然仆地者，此痰厥也。升於肺，則喘急咳嗽。迷於心，則怔忡恍惚。走於肝，則 
眩暈不仁，脅肋脹痛。關於腎，不哈而多痰唾。留於胃脘，則嘔瀉而作寒熱。注於胸，則咽 
痛不利，眉棱骨痛。入於腸，則漉漉有聲，散則有聲，聚則不利。若脾氣虛弱，不能消濕， 
宜用補中益氣湯加茯苓、半夏。若因脾氣虛弱，濕熱所致，宜用東垣清燥湯。若胃氣虛弱， 
寒痰凝滯者，宜用人參理中湯。若脾胃虛寒而痰凝滯者，宜用理中化痰丸。若脾虛不能運化 
，而痰滯氣逆，宜用六君子加木香。若脾胃虛弱而肝木乘侮，宜用六君子加柴胡。若肺氣虛 
弱，不能清化而有痰者，宜六君子加桔梗。頭痛，宜用半夏白朮天麻湯。若脾腎虛弱，寒邪 
所乘，以致頭痛，宜用附子細辛湯。 
又曰∶凡治風痰，若肺經風熱而生痰者，宜用金沸草散。若風火相搏，肝經風熱熾盛而 
生痰者，宜用牛黃抱龍丸，或牛黃清心丸。若肝經血燥而生痰者，宜六味地黃丸。若熱盛制 
金，不能平木而生痰者，宜柴胡梔子散。若中氣虛弱，不能運化而生痰者，宜六君柴胡、鈎 
藤。若腎虛陰火炎上，宜六味丸。 
又曰∶凡治痰結，有因脾經鬱結而傷陰血者，有因腎水虧損而陰火上炎者，有因脾肺火 
郁而生痰者。治法∶若因七情鬱結，痰涎滯於喉間者，先用《局方》四七湯調和滯氣，後用 
歸脾湯調補脾血。脾火傷血，用加味歸脾湯。腎水虧損，用六味地黃丸。肺經鬱火，用知母 
茯苓湯。若婦人患此而兼帶下，皆由鬱結傷損肝脾，當佐以四七湯，送青州白丸子。此等證 
候，屬脾胃氣虛為本，而氣滯痰結為末也。古方用十棗湯、控涎丹、神佑丸、滾痰丸、木香 
、枳實利膈滌痰，透羅破飲、降氣化痰等湯，蘇合丸之類，皆形氣充實之藥也。西北人用之 
，或有效驗。其屬虛弱者，必致肚腹脹滿而歿。 
又曰∶痰之為病，若熱病則多煩熱。風痰多成癱瘓奇證，冷痰多成骨痹，濕痰多怠惰軟 
弱，驚痰多成心痛癲疾，飲痰多脅痛臂痛，食積痰多成癖塊痞滿，其為病種種難名。竊謂前 
證若因腎水虛弱，陰虧難降，使邪水上溢，故多痰唾。宜滋其化源，其痰自消。若因肝木侮 
脾土，而風痰壅滯者，先用南星、半夏清其痰，後用六君子之類調胃氣，痰自不至。若概用 
風藥，耗其陽氣，而絕陰血之源，適足以成其風，益其病也。 
又曰∶若因脾氣虧損，痰客中焦，閉塞清道，以致四肢百骸發為諸病者，理宜壯脾氣為 
主，兼佐以治痰，則中氣健而痰涎自化。若倒倉之後而痰反甚，此脾氣愈虛，則津液反為痰 
者，理宜補中益氣。非參術二陳之類不能治，最忌行氣化痰及倒倉之法。 
徐東皋曰∶嚴氏雲∶人之氣順則津液通流，決無痰患。古方治痰，多用汗下溫利之法， 
不若以順氣為先，分導次之。氣順則津液流通，痰飲運下，自小便中出矣。此則嚴氏亦有所 
見而云然也。《玉機微義》雲∶順氣特一法耳，要觀痰之深淺，有痰積膠固，氣道因之而不 
得順，宜先逐去積痰。然後氣可得順。豈可專主理氣一法？愚謂有理氣而痰自順者，治其微 
也。有逐痰而氣方暢者，治其甚也。二者皆治痰之要也，不可偏廢者也。但看痰與氣孰輕而 
孰重，施治有可急而可緩，故曰逐痰理氣，有所先後。 

<目錄>卷之三十一貫集·雜證謨\痰飲
<篇名>痰飲論列方
屬性：二陳湯（和一） 六安煎（新和二） 加味歸脾湯（補三三） 平胃散（和十七） 溫胃飲（新 
熱五） 六君子湯（補五） 理中湯（熱一） 聖術煎（新熱二五） 小青龍湯（散八） 理陰煎（新 
熱三） 金沸草散（散八一） 五苓散（和一八二） 四苓散（和一八七） 蘇合香丸（和三七一） 
歸脾湯（補三二） 清燥湯（寒一三二） 和胃二陳煎（新和三） 一陰煎（新補八） 四陰煎（ 
新補十二） 補中益氣湯（補三十） 柴陳煎（新散九） 十棗湯（攻二八） 金水六君煎（新和一 
）流金膏（攻四五） 潤下丸（和百十六） 五味異功散（補四） 左歸飲（新補二） 滾痰丸（攻 
七七） 六味異功煎（新熱七） 左歸丸（新補四） 右歸丸（新補五） 苓術二陳煎（新和四） 
六味丸（補一三） 八味丸（補一二一） 理中化痰丸（熱九） 清膈煎（新寒九） 抽薪飲（新寒 
三） 控涎丹（攻八二） 神佑丸（攻四八） 橘皮半夏湯（和十三） 小胃丹（攻七三） 抱龍丸（ 
小八五） 《金匱》腎氣丸（補一二四） 神香散（新和二十） 節齋化痰丸（攻八十） 《局方 
》四七湯（和九七） 知母茯苓湯（外一六一） 附子細辛湯（散三） 柴胡梔子散（散二十） 牛 
黃清心丸（和三六五） 青州白丸子（和百十二） 半夏白朮天麻湯（和十五） 

<目錄>卷之三十一貫集·雜證謨\痰飲
<篇名>論外備用方
屬性：吐法（新攻一） 四君子湯（補一） 八物定志丸（補百十七 安神清痰） 術附湯（補四一 
寒痰） 小半夏湯（和八） 小半夏茯苓湯（和九 飲） 大半夏湯（和十一） 溫膽湯（和一五 
二郁痰） 十味溫膽湯（和一五三 虛痰） 四磨飲（和五二） 小降氣湯（和四二 氣滯） 
苓桂術甘湯（和三六 脾氣虛寒） 星香湯（和二四三 痰逆） 星香丸（和百二 氣嗽痰） 蘇 
子降氣湯（和四一 溫中消痰） 白朮湯（和二七 溫痰） 茯苓飲（和九三 吐水） 黃芩二陳 
湯（和五 熱痰） 千緡湯（和九五 痰喘） 茯苓丸（和百十四 化頑痰） 加味四七湯（和九 
八郁痰） 黃栝蔞丸（和百十八 痰喘） 澤瀉湯（和九九 支飲眩冒） 不換金正氣散（和二 
一濕痰） 導痰湯（和九一 留痰） 消飲丸（和百一 寒痰水） 丹溪潤下丸（和百十六 熱 
痰） 五飲湯（和九二 五飲） 清心散（和二四九 風痰不開） 半夏丁香丸（和百三十 冷氣 
停痰） 玉壺丸（和百五 風痰） 神術散（和百九 濕痰） 茯苓半夏湯（和十二 水飲） 玉 
液丸（和百六 痰火嗽） 祛痰丸（和百三 風痰眩） 硃砂消痰飲（和百 痰迷心竅） 玉液湯 
（和九六 氣鬱痰） 玉粉丸（和百七 氣滯痰） 琥珀壽星丸（和百十三 風痰） 吐痰方（攻 
八四 痰癖） 青礞石丸（攻七九 食積痰） 清氣化痰丸（攻七四、七五、七六） 茶調散（攻 
百七 吐） 犀角丸（攻九十 火痰） 辰砂化痰丸（攻八一 化痰止嗽） 獨聖散（攻百六 吐 
）參蘇飲（散三四 風痰） 芎芷香蘇散（散八八 風痰） 雙玉散（寒七一 熱痰煩喘） 桑 
白皮散（寒五二 熱痰喘） 清膈導痰湯（寒七六 胃火痰） 三生飲（熱九四 風痰） 強中丸 
（熱九三 寒痰） 半夏乾薑散（熱五三 寒痰嘔） 安脾散（熱六七 寒痰） 倍術丸（熱百 
四飲） 胡椒理中湯（熱六 胃寒） 養正丹（熱一八八 上壅不降） 黑錫丹（熱一八九 寒痰 
上壅） 溫胃化痰丸（熱九八 脾寒氣弱） 溫中化痰丸（熱九七 行滯） 丁香半夏丸（熱百 
冷痰） 丁香茯苓湯（熱六三 溫中行滯） 苓桂術甘湯（熱八七 支飲） 丁香五套丸（熱百一 
溫中） 九還金液丹（小八八 風痰） 

<目錄>卷之三十一貫集·雜證謨\濕證
<篇名>經義
屬性：《至真要大論》曰∶諸濕腫滿，皆屬於脾。諸痙項強，皆屬於濕，太陰司天，其化以濕 
。濕氣大來，土之勝也，寒水受邪，腎病生焉。風氣大來，木之勝也，土濕受邪，脾病生焉 
。濕淫於內，治以苦熱，佐以酸淡，以苦燥之，以淡泄之。 
《生氣通天論》曰∶因於濕，首如裹。濕熱不攘，大筋 短，小筋弛長。 短為拘，弛 
長為痿。汗出見濕，乃生痤痱。秋傷於濕，上逆而咳，發為痿厥。 
《痹論》曰∶風寒濕三氣雜至，合而為痹也。濕氣勝者，為着痹也。不與風寒濕氣合， 
故不為痹。其多汗而濡者，此其逢濕甚也。陽氣少，陰氣盛，兩氣相感，故汗出而濡也。 
《百病始生篇》曰∶風雨則傷上，清濕則傷下。 
《邪氣臟腑病形篇》曰∶身半以上者，邪中之也；身半以下者，濕中之也。 
《太陰陽明論》曰∶故陽受風氣，陰受濕氣。傷於風者，上先受之；傷於濕者，下先受 
之。 
《調經論》曰∶寒濕之中人也，皮膚不收，肌肉堅緊，營血泣，衛氣去，故曰虛。虛者 
，聶辟氣不足，按之則氣足以溫之，故快然而不痛。 
《刺志論》曰∶谷入多而氣少者，得之有所脫血，濕居下也。 
《髒氣法時論》曰∶脾苦濕，急食苦以燥之，禁濕地濡衣。 
《宣明五氣篇》曰∶脾惡濕。 
《五癃津液別篇》曰∶天寒則腠理閉，氣濕不行，水下流於膀胱，則為溺與氣。 
《陰陽應象大論》曰∶濕勝則濡瀉。秋傷於濕，冬生咳嗽。地之濕氣，感則害人皮肉筋 
脈。 
《九宮八風篇》曰∶兩實一虛，犯其兩濕之地，則為痿。 
《五常政大論》曰∶敦阜之紀，大雨時行，濕氣乃用。太陽司天，濕氣變物。太陰司天 
，濕氣下臨。 
《六元正紀大論》曰∶辰戌年，太陽司天之政，水土合德。寒濕之氣，持於氣交，民病 
寒濕，發肌肉萎，足萎不收，濡瀉，血溢。丑未年，太陰司天之政，濕寒合德，黃黑埃昏。 
民病寒濕，腹滿，身 憤， 腫。太陰所至為濕生，終為注雨。 
《痿論》曰∶肉痿者，得之濕地也。 
《脈要精微論》曰∶中盛藏滿，氣勝傷恐者，聲如從室中言，是中氣之濕也。 
《五營運大論》曰∶濕傷肉，風勝濕。 
《通評虛實論》曰∶ 跛，寒風濕之病也。 
《五色篇》曰∶厥逆者，寒濕之起也。 
《長刺節論》曰∶肌膚盡痛，名曰肌痹，傷於寒濕。 

<目錄>卷之三十一貫集·雜證謨\濕證
<篇名>論證
屬性：濕之為病，有出於天氣者，雨霧之屬是也。多傷人髒氣。有出於地氣者，泥水之屬是也 
。多傷人皮肉筋脈。有由於飲食者，酒酪之屬是也。多傷人六腑。有由於汗液者，以大汗沾 
衣，不皇解換之屬是也。多傷人膚腠；有濕從內生者，以水不化氣，陰不從陽而然也。悉由 
乎脾腎之虧敗。其為證也，在肌表則為發熱，為惡寒，為自汗。在經絡則為痹，為重，為筋 
骨疼痛，為腰痛不能轉側，為四肢痿弱酸痛。在肌肉則為麻木，為 腫，為黃膽， 
為按肉如泥不起。在臟腑則為嘔惡，為脹滿，為小水秘澀，為黃赤，為大便泄瀉，為腹痛， 
為後重、脫肛、 疝等證。凡肌表經絡之病，濕由外而入者也。飲食血氣之病，濕由內而生 
者也。此其在外者為輕，在內者為甚，是固然矣。然及其甚也，則未有表濕而不連髒者，里 
濕不連經者，此其濕病之變，不為不多。故凡治此者，必當辨表里，察虛實，而必求其本也 
。 
然濕證雖多，而辨治之法，其要惟二∶則一曰濕熱，一曰寒濕而盡之矣。蓋濕從土化， 
而分旺四季，故土近東南，則火土合氣，而濕以化熱。土在西北，則水土合德，而濕以化寒 
，此土性之可以熱，可以寒。故病熱者謂之濕熱，病寒者謂之寒濕。濕熱之病，宜清宜利， 
熱去濕亦去也；寒濕之病，宜燥宜溫，非溫不能燥也。知斯二者，而濕無餘義矣。何今之醫 
家，動輒便言火多成熱，而未聞知有寒多生濕者，其果何也？豈寒熱之偏勝，原當如是耶。 
抑陰陽之顯晦，察有易難也。且夫陰陽之理，本無軒輊，猶權衡也，此而不知，烏雲明慧， 
創一偏之說，以遺患後人。則金元諸公，有不得辭其責者矣。 

<目錄>卷之三十一貫集·雜證謨\濕證
<篇名>論治（共七條）
屬性：一、濕熱證，必其證多煩渴，小水赤澀，大便秘結，脈見洪滑、實數者，方是熱證，治 
宜清利。如熱甚者，宜以清火為主，而佐以分利；熱微者，宜以分利為主，而佐以清火，如 
四苓散、小釐清飲，或大釐清飲、茵陳飲之類，皆可擇而用之。如果濕熱之甚，或元氣無損 
而兼秘結不通者，方可或行推盪。若無實結等證，則不宜妄行攻擊。 
一、寒濕證，凡諸病濕而全無熱脈熱證者，便多寒濕之屬。蓋水之流濕，本緣同氣，惟 
濕中有火，則濕熱熏蒸，而停郁為熱。濕中無火，則濕氣不化，而流聚為寒。故凡病內濕等 
證者，多屬氣虛之人。氣屬陽，陽虛則寒從中生，寒生則濕氣留之。此陰陽之性，理出自然 
，有不必外中於濕而後為之濕也。此之變病，惟腫脹、泄瀉、痰飲、嘔吐等證多有之。病之 
微者，宜溫、宜利、宜燥。如五苓散、平胃散、滲濕湯、六味地黃丸之類是也；病之甚者， 
必用溫補，俟陽氣漸復，則陰邪始退。如八味丸、理中湯、聖術煎，或佐關煎、胃關煎、薛 
氏加減《金匱》腎氣湯之類，皆當隨證加減用之。 
一、寒濕之氣中於外者，此與內生之濕自有不同，宜溫而兼散。如五積散、平胃散、加 
味五苓散、不換金正氣散之類主之。 
一、寒濕之證，凡氣令陰寒，及陽氣不足之人，多有其證。而丹溪謂六氣之中，濕熱為 
病者，十居八九，亦言之過矣。 
一、治濕之法，凡濕從外入者，汗散之。濕在上者，亦宜微汗之。濕在中下二焦，宜疏 
利二便，或單用淡滲以利小便。 
一、治濕之法，古人云宜理脾、清熱、利小便為上。故曰治濕不利小便，非其治也，此 
固然矣。然濕熱之證，多宜清利；寒濕之證，多不宜利也。何也？蓋凡濕而兼寒者，未有不 
由陽氣之虛，而利多傷氣，則陽必更虛，能無害乎？但微寒微虛者，即溫而利之，自無不可 
。若大寒大虛者，則必不宜利。此寒濕之證，有所當忌者也。再若濕熱之證，亦有忌利者， 
以濕熱傷陰者也。陰氣既傷，而複利之，則邪濕未清，而精血已耗。如汗多而渴，熱燥而煩 
，小水干赤，中氣不足，溲便如膏之類，切勿利之。以致重損津液，害必甚矣。故凡治陽虛 
者，只宜補陽，陽勝則燥，而陰濕自退。陰虛者，只宜壯水，真水既行，則邪濕自無所容矣 
。此陰陽二證。俱有不宜利者，不可不察。 
一、濕證之見，凡黃膽、腫脹、泄瀉、痰飲、嘔吐、痹痛、淋秘之類，皆有濕證。當於 
各門詳察治之。 

<目錄>卷之三十一貫集·雜證謨\濕證
<篇名>述古（共二條）
屬性：《金匱要略》曰∶太陽病，關節疼痛而煩，脈沉而細緩者，此名濕痹。濕痹之候，小便 
不利，大便反快，但當利其小便。濕家之為病，一身盡疼，發熱，身色如熏黃也。濕家，但 
頭汗出，背強，欲得被覆向火。若下之早則噦，或胸滿，小便不利，舌上如胎者，以丹田有 
熱，胸上有寒，渴欲得飲而不能飲，則口燥煩也。濕家下之，額上汗出，微喘，小便不利者 
，死。若下痢不止者，亦死。風濕相搏，一身盡疼痛，法當汗出而解，值天陰雨不止。醫雲 
∶此可發汗，汗之病不愈者，何也？蓋發其汗，汗大出者，但風氣去，濕氣在，是故不愈也 
。若治風濕者，發其汗，但微微似欲出汗者，風濕俱去也。 
治法曰∶濕家身煩疼，可與麻黃加術湯發其汗為宜，慎不可以火攻之。病者一身盡疼， 
發熱，日晡所劇者，名風濕。此病傷於汗出當風，或久傷取冷所致也，可與麻黃杏仁薏苡甘 
草湯。風濕脈浮身重，汗出惡風者，防己黃 湯主之。傷寒八九日，風濕相搏，身體疼痛， 
不能自轉側，不嘔不渴，脈浮虛而澀者，桂枝附子湯主之；若大便堅，小便自利者，白朮附 
子湯主之。風濕相搏，骨節疼煩，掣痛不得屈伸，近之則痛劇，汗出短氣，小便不利，惡風 
不欲去衣，或身微腫者，甘草附子湯主之。 
陳無擇曰∶脾虛多病濕，內因酒面積多，過飲湯液，停滯膩物，燒炙膏粱過度，氣熱熏 
蒸，濁液不行，涌溢於中，此濕從內作。外因坐臥濕地，霧露陰雨所客，澡浴為風所閉，涉 
水為濕所郁，郁於表腠則發黃。故經雲∶地之濕氣，感則害人皮膚筋脈，此濕從外生。可見 
內外所感，皆由脾氣虛弱，而濕邪乘而襲之。故曰∶壯者氣行則愈，怯者着而為病。 

<目錄>卷之三十一貫集·雜證謨\濕證
<篇名>濕證論列方
屬性：五苓散（和一八二） 四苓散（和一八七） 麻黃加術湯（散二） 平胃散（和十七） 茵陳飲 
（新寒八） 桂枝附子湯（熱三十） 五積散（散三九） 六味丸（補百二十） 防己黃 湯（和一 
七六） 胃關煎（新熱九） 佐關煎（新熱十） 白朮附子湯（熱二九） 聖術煎（新熱二五） 滲 
濕湯（和一七四） 大釐清飲（新寒五） 金匱腎氣丸（補一二四） 理中湯（熱一） 小釐清飲（ 
新和十） 甘草附子湯（熱三十） 八味丸（補一二一） 加味五苓散（和一八四） 不換金正氣 
散（和二一） 麻黃杏仁薏苡甘草湯（散四） 

<目錄>卷之三十一貫集·雜證謨\濕證
<篇名>論外備用方
屬性：除濕湯（和一七七 身重痛） 神術湯（和三九 風濕脈緊） 調中益氣湯（補三一 濕陷） 
濕郁湯（和二六六 風濕） 敗毒散（散三六 風濕） 參附滲濕湯（熱一二二 寒濕痹） 胃 
苓湯（和百九十） 活絡飲（和二七七 風濕痛） 羌活勝濕湯（和一七八 身盡痛） 白朮湯（ 
和二六 風濕脈緩） 腎着湯（熱一二九 寒濕腰重） 清熱滲濕湯（寒百十一 濕熱） 聖散 
子（散四三 風濕） 

<目錄>卷之三十一貫集·雜證謨\黃疸
<篇名>經義
屬性：《經脈篇》曰∶腎所生病為黃膽。 
《玉機真藏論》曰∶風者，百病之長也。今風寒客於人，使人毫毛畢直，皮膚閉而為熱 
。當時之時，可汗而發也；或痹不止，腫痛，當是之時，可湯熨及火灸刺而去。弗治，肝傳 
之脾，病曰脾風，發癉，腹中熱，煩心出黃。 
《平人氣象論》曰∶溺黃赤，安臥者，黃膽。已食如飢者，胃疸。目黃者，曰黃膽。 
《論疾診尺篇》曰∶身痛而色微黃，齒垢黃，爪甲上黃，黃膽也。安臥，小便黃赤，脈 
小而澀者，不嗜食。賓按∶此二條，凡已食如飢者，即陽黃之證；安臥，脈小，不嗜食者， 
即陰黃之證也。 
《通評虛實論》曰∶黃膽暴痛，癲疾厥狂，久逆之所生也。 

<目錄>卷之三十一貫集·雜證謨\黃疸
<篇名>論證（共七條）
屬性：黃膽一證，古人多言為濕熱，及有五疸之分者，皆未足以盡之。而不知黃之大要有四∶ 
曰陽黃，曰陰黃，曰表邪發黃，曰膽黃也。知此四者，則黃膽之證，無餘義矣。丹溪曰∶疸 
不必分五種，同是濕熱，如 曲相似。豈果皆如 曲，悉可謂之濕熱耶？弗足憑也，愚列如 
下。 
一、陽黃證，因濕多成熱，熱則生黃，此即所謂濕熱證也。然其證必有身熱，有煩渴， 
或躁擾不寧，或消谷善飢，或小水熱痛赤澀，或大便秘結，其脈必洪滑有力。此證不拘表里 
，或風濕外感，或酒食內傷，皆能致之。但察其元氣尚強，脾胃無損，而濕熱果盛者，直宜 
清火邪，利小便，濕熱去而黃自退，治此者本無難也。 
一、陰黃證，則全非濕熱，而總由血氣之敗。蓋氣不生血，所以血敗，血不華色，所以 
色敗。凡病黃膽，而絕無陽證陽脈者，便是陰黃。陰黃之病，何以致然？蓋必以七情傷髒， 
或勞倦傷形，因致中氣大傷，脾不化血，故脾土之色，自見於外。其為病也，必喜靜而惡動 
，喜暗而畏明。凡神思睏倦，言語輕微，或怔忡眩暈，畏寒少食，四肢無力，或大便不實， 
小水如膏，及脈息無力等證，悉皆陽虛之候。此與濕熱發黃者，反如冰炭，使非速救元氣， 
大補脾腎，則終無復元之理。且此證最多，若或但見色黃，不察脈證，遂雲黃膽同是濕熱， 
而治以茵陳梔子瀉火利水等劑，則無有不隨藥而斃者。 
一、表邪發黃，即傷寒證也。凡傷寒汗不能透，而風濕在表者，有黃證；或表邪不解， 
自表傳里，而濕熱郁於陽明者，亦有黃證。表邪未解者，必發熱身痛，脈浮少汗，宜從汗散 
；濕熱內郁者，必煩熱，脈緩滑，多汗，宜從分消清利。若陽明實邪內郁，而痞結脹滿者， 
宜先下之。然後清其餘熱，則自無不愈。 
一、膽黃證，凡大驚大恐，及鬥毆傷者皆有之。嘗見有虎野狼之驚，突然喪膽而病黃者， 
其病則驟；有酷吏之遭，或禍害之慮，恐怖不已而病黃者，其病則徐。如南北朝齊永明十一 
年，有太學生魏准者，因惶懼而死，舉體皆青，時人以為膽破，即此之類。又嘗見有鬥毆之 
後，日漸病黃者，因傷膽而然，其證則無火無濕，其人則昏沉睏倦，其色則正黃如染。凡此 
數證，皆因傷膽，蓋膽傷則膽氣敗而膽液泄，故為此證。經曰∶膽液泄則口苦，胃氣逆則嘔 
苦，故曰嘔膽，義猶此也。且膽附於肝，主少陽春生之氣，有生則生，無生則死。故經曰∶ 
凡十一藏，皆取決於膽者，正以膽中生氣，為萬化之元也。若此諸證，皆以膽傷，膽傷則生 
氣敗，生氣既敗，其能生乎？所以凡患此者，多致不救。然當察其傷之微甚，速救其本，猶 
可挽回，而鍊石補天之權，則操之醫之明者。 
一、黃膽大法，古有五疸之辨∶曰黃汗，曰黃膽，曰谷疸，曰酒疸，曰女勞疸。總之， 
汗出染衣，色如檗汁者，曰黃汗；身面眼目黃如金色，小便黃而無汗者，曰黃膽；因飲食傷 
脾而得者，曰谷疸；因酒後傷濕而得者，曰酒疸；因色慾傷陰而得者，曰女勞疸。雖其名目 
如此，然總不出陰陽二證，大多陽證多實，陰證多虛，虛實弗失，得其要矣。 
一、黃膽難治證∶凡寸口無脈，鼻出冷汗，腹膨，形如煙熏，搖頭直視，環口黎黑，油 
汗發黃，久之變黑者，皆難治。 

<目錄>卷之三十一貫集·雜證謨\黃疸
<篇名>論治（共五條）
屬性：一、陽黃證，多以脾濕不流，鬱熱所致，必須清火邪，利小水，火清則溺自清，溺清則 
黃自退。輕者，宜茵陳飲、大釐清飲、梔子柏皮湯之類主之。若閉結熱甚，小便不利，腹滿 
者，宜茵陳蒿湯、梔子大黃湯之類主之。 
一、陰黃證，多由內傷不足，不可以黃為意，專用清利。但宜調補心脾腎之虛，以培血 
氣，血氣復則黃必盡退。如四君子湯、五君子煎、壽脾煎、溫胃飲之類，皆心脾之要藥也。 
若六味丸、八味丸、五福飲、理陰煎，及左歸、右歸、六味回陽等飲，皆陰中之陽虛者所宜 
也。若元氣虛不至甚，而兼多寒濕者，則以五苓散、四苓散，或茵陳五苓散之屬加減用之亦 
可。 
一、傷寒發黃，凡表邪未清，而濕熱又盛者，其證必表里兼見，治宜雙解，以柴苓湯， 
或茵陳五苓散主之。若內熱甚，而表邪仍在者，宜柴苓煎主之。若但有濕熱內實脹閉等證， 
而外無表邪者，宜茵陳蒿湯主之。若因內傷勞倦，致染傷寒者，亦多有發黃之證。但察其本 
無濕熱實邪等證，即當以陰黃之法調補治之。或用後韓 和法亦可。若但知攻邪，則未有不 
敗。故孫真人曰∶黃膽脈浮者，當以汗解之。宜桂枝加黃 湯，此即補虛散邪之法也。外傷 
寒門別有正條，所當並察。 
一、膽黃證，皆因傷膽而然，膽既受傷，則髒氣之損敗可知，使非修緝培補，則必至決 
裂。故凡遇此等證候，務宜大用甘溫，速救元氣。然必察其所因之本，或兼酸以收其散亡， 
或兼澀以固其虛脫，或兼重以鎮其失守之神魂，或與開道利害以釋其不解之疑畏。凡諸用藥 
，大都宜同陰黃證治法，當必有得生者。若治此證，而再加克伐、分利，則真如壓卵矣。 
一、治黃之法，本當清濕利小便，然亦多有不宜利者，說詳濕證門論治條中。 

<目錄>卷之三十一貫集·雜證謨\黃疸
<篇名>述古（共五條）
屬性：《金匱要略》曰∶趺陽脈緊而數，數則為熱，熱則消谷；緊則為寒，食即為滿。尺脈浮 
為傷腎，趺陽脈緊為傷脾，風寒相搏，食谷即眩，谷氣不消，胃中苦濁，濁氣下流，小便不 
通，陰被其寒，熱流膀胱，身體盡黃，名曰谷疸。額上黑，微汗出，手足中熱，薄暮即發， 
膀胱急，小便自利，名曰女勞疸。腹如水狀不治，心中懊 而熱，不能食，時欲吐， 
名曰酒疸。陽明病，脈遲者，食難用飽，飽則發煩，頭眩，小便必難，此欲作谷疸。雖下之 
，腹滿如故，所以然者，脈遲故也。夫病酒黃膽，必小便不利，其候心中熱，足下熱，是其 
證也。酒黃膽者，腹滿欲吐，鼻燥，其脈浮者，先吐之。脈沉者，先下之。酒疸，心中熱， 
欲吐者，吐之愈。 
師曰∶病黃膽，發熱煩喘，胸滿口燥者，以病發時火劫其汗，兩熱所得。然黃家所得， 
從濕得之，一身盡發熱，面黃，肚熱，熱在里，當下之。脈沉，渴欲飲水，小便不利者，皆 
發黃。黃膽之病，當以十八日為期，治之十日以上瘥，反劇為難治。疸而渴者，其疸難治； 
疸而不渴者，其疸可治。發於陰部，其人必嘔；陽部，其人振寒而發熱也。 
谷疸之為病，寒熱不食，食即頭眩，心胸不安，久久發黃為谷疸，茵陳蒿湯主之。酒黃 
疸，心中懊 ，或熱痛，梔子大黃湯主之。諸病黃家，但利其小便，假令脈浮，當以汗 
解之，宜桂枝加黃 湯主之。黃膽病，茵陳五苓散主之。黃膽腹滿，小便不利而赤，自汗出 
，此為表和里實，當下之，宜大黃硝石湯。黃膽病，小便色不變，欲自利，腹滿而喘，不可 
除熱，熱除必噦。噦者，小半夏湯主之。男子黃，小便自利，當與虛勞小建中湯。 
韓 和雲∶病患三五日，服下藥太過，虛其脾胃，亡其津液，渴飲水漿，脾土為陰濕所 
加，與邪熱相會發黃，此陰黃也。當以溫藥治之。如兩手脈沉細遲，肢體逆冷，皮膚有粟起 
，或嘔吐，舌上有苔，遍身發黃，煩躁，欲於泥水中臥，小便赤少，皆陰候也。故陰黃多以 
熱湯溫之，或陽漬布搭其胸腹，或以湯盛瓢中，坐於臍下熨之。其病癒者，曾治趙顯宗病傷 
寒至六七日，因服下藥太過致發黃，其脈沉細遲無力，皮膚涼，發躁，欲於泥中臥，喘嘔， 
小便赤澀。先投茵陳橘皮湯，喘嘔止。次服小茵陳湯半劑。脈微出，不欲於泥中臥。次日， 
又吸茵陳附子湯半劑，四肢發熱，小便二三升，當日中大汗而愈。似此治癒者，不一一錄。 
凡傷寒病黃，每遇太陽或太陰司天之歲，若下之太過，往往變成陰黃。蓋辰戌太陽寒水司天 
，水來犯土；丑未太陰濕土司天，土氣不足，即脾胃虛弱，亦水來侵犯，多變此證也。 
《略例》雲∶內傷勞役，飲食失節，中州變寒之病生黃者。非傷寒壞之而得，只用建中 
、理中、大建中足矣，不必用茵陳也。 
劉宗濃曰∶按一身盡痛而黃者，濕勝在表也；不痛者，病在里也；乾燥者，熱勝也。故 
後證皆有表里之分。東垣雲∶傷寒當汗不汗，即生黃，邪在表者，宜急汗之。在表之里，宜 
滲利之。在半表里，宜和解之。在里者，宜急下之。若以上諸證，及《略例》雲男黃小便自 
利，當與虛勞小建中湯；若黃色不變，欲自利腹滿而喘，不可除熱，除熱必噦，宜小半夏湯 
，皆不必拘於茵陳也。 
徐東皋曰∶疸證服解利之藥，久而不愈，及口淡，怔忡，耳鳴，腳軟，憎寒發熱，小便 
濁，皆為虛甚，宜四君子湯吞八味丸，不可強服涼藥通利，以致脾氣虛弱，腎水枯涸，必至 
危篤。 

<目錄>卷之三十一貫集·雜證謨\黃疸
<篇名>黃膽論列方
屬性：四苓散（和一八七） 五苓散（和一八二） 小建中湯（補二二） 五福飲（新補六） 茵陳飲 
（新寒八） 大建中湯（補二四） 左歸飲（新補二） 右歸飲（新補三） 茵陳五苓散（和一八五） 
理中湯（熱一） 理陰煎（新熱三） 茵陳橘皮湯（熱一三二） 溫胃飲（新熱五） 壽脾煎（新 
熱十六） 茵陳附子湯（熱百三十） 六味丸（補百二十） 八味丸（補一二一） 六味回陽飲（新 
熱二） 柴苓湯（和一九二） 柴芩散（新散十） 梔子柏皮湯（寒二三） 大釐清飲（新寒五） 
茵陳蒿湯（攻三一） 梔子大黃湯（攻十五） 小半夏湯（和八） 四君子湯（補一） 大黃硝石湯 
（攻十四） 小茵陳湯（熱一三一） 五君子煎（新熱六） 桂枝加黃 湯（散十） 

<目錄>卷之三十一貫集·雜證謨\黃疸
<篇名>論外備用方
屬性：養勞湯（和三五四 虛勞疸） 加減五苓散（和一八三） 茵陳四逆湯（熱十九 陰黃汗） 
綠礬丸（和三五五 黃胖） 甘露飲（寒十 濕熱） 犀角地黃湯（寒七九 血熱） 茵陳湯（寒 
一二八 濕熱） 火府丹（寒百二十 消渴） 茯苓滲濕湯（寒一二九 濕熱） 柴胡茵陳五苓 
散（和一八六 傷寒、濕熱） 

<目錄>卷之三十二貫集·雜證謨\腳氣
<篇名>經義
屬性：《太陰陽明論》曰∶陽受風氣，陰受濕氣。傷於風者，上先受之；傷於濕者，下先受之 
。清濕襲虛，則病起於下；風雨襲虛，則病起於上。 
《邪氣臟腑病形篇》曰∶身半以上者，邪中之也；身半以下者，濕中之也。 
《陰陽應象大論》曰∶地之濕氣，感則害人皮肉筋脈。 
《通評虛實論》曰∶ 跛，寒風濕之病也。 
《髒氣法時論》曰∶脾苦濕，急食苦以燥之，禁濕地濡衣。 
《調經論》曰∶寒濕之中人也，皮膚不收，肌肉堅緊，營血泣，衛氣去，故曰虛。虛者 
聶辟氣不足，按之則氣足以溫之，故快然而不痛。 
《五常政大論》曰∶太陰司天，濕氣下臨。 
《六元正紀大論》曰∶太陽司天之政，民病寒濕，發肌肉萎，足萎不收。太陰司天之政 
，民病寒濕，腹滿，身 憤， 腫。太陰所致為重， 腫。 
《生氣通天論》曰∶因於氣，為腫，四維相代，陽氣乃竭。 
《經脈篇》曰∶胃病則大腹水腫，膝臏腫痛。足陽明實則狂，顛虛則足不收，脛枯。 
《平人氣象論》曰∶足脛腫曰水。 

<目錄>卷之三十二貫集·雜證謨\腳氣
<篇名>論證（共五條）
屬性：香港腳之說，古所無也。自晉蘇敬始有此名。然其腫痛麻頑，即經之所謂痹也；其縱緩不 
收，即經之所謂痿也；其甚而上沖，即經之所謂厥逆也。逮夫後世，則有類傷寒四證，而以 
香港腳居其一。謂凡頭痛發熱，身痛便閉，而但見腳膝屈弱無力者，便是香港腳。此說太混，予 
不然之。夫香港腳本水濕下壅之病，而實非陽邪外感證也，若諸證之兼見者，則或有之，若以 
外感之腳軟者，便認作香港腳，則淆亂意見，大不通也。茲予刪諸繁瑣，述其節要，法既無遺 
，庶便理會。 
一、香港腳之證，其初甚微，飲食動作，無不如故，或無他疾而忽得之，或因病後而漸得 
之，及其病也，則自膝至足，或見麻痹，或見冷痛，或見痿弱，或見攣急，或腫，或不腫， 
或日漸枯細，或蒸蒸惡熱，或灑灑惡寒，或如冰冷，或如火熱，或到底能食，或不能食，或 
有物如指，發自 腸，而氣上衝心，是皆香港腳之正病也。其有為發熱頭痛，寒熱往來， 
或腹內作痛，或見飲食則嘔吐，或惡聞食氣，或不欲見明，或語言錯亂，精神昏憒，是皆腳 
氣之兼證也。大抵此證有緩急∶緩者，其來漸，或二三月而日甚；急者，其來速，或一二日 
而即起。治之若緩，恐其氣上衝心，亦能殺人。 
一、香港腳之因有二∶一則自外而感，一則自內而致也。自外而感者，以陰寒水濕雨霧之 
氣，或坐臥濕地，致令濕邪襲人皮肉筋脈。而凡清濕襲虛，則病始於下，致為腿足之病， 
此外因也。自內而致者，以肥甘過度，酒醴無節，或多食乳酪濕熱等物，致令熱壅下焦，走 
注足脛，而日漸腫痛，或上連手節者，此內因也。然在古人，謂南方卑濕，病多外因，北方 
嗜酒酪，病多內因，此固一說；然北方亦有寒濕，南方豈少酒濕，此固不必分南北。其或內 
或外，凡受邪氣，有病始於足，而漸致他證者，即香港腳之謂也，必察其因而治之，則自無失 
矣。 
一、方書以腫為濕香港腳，不腫者為干香港腳。濕者，宜除濕。干者，宜行氣。 
一、陳無擇曰∶香港腳不專主一氣，亦不專在一經，兼有雜生諸病，未易分別，須尋經絡 
之陰陽，再察脈息之虛實，以為治也。凡自汗、走注者，為風勝。無汗、攣急、掣痛者，為 
寒勝。腫滿重着為濕勝。煩渴燥熱為暑勝。若四氣兼中者，但察其多者為勝，分其表里，以 
施治也。 

<目錄>卷之三十二貫集·雜證謨\腳氣
<篇名>論治（共八條）
屬性：香港腳之病，實三氣之所為也，然亦有虛實之異。又香港腳本為壅疾，古雲忌用補劑。然必 
下元不足及陽明之氣有虧者，而後邪氣得以犯之，此其中亦有虛證。總之，凡治此者，只因 
證施治，則萬全也。但察其因於表者，以發散為主；因於里者，以疏利為主。外因者多寒濕 
，宜用溫熱；內因者多濕熱，宜用清涼。若元氣本虛，及病久致虛者，必當培補下元，不得 
以忌補之說為拘也。 
一、香港腳初起，無非濕滯，如無他證兼見，而身體重着者，單宜治濕，以分利為主。凡 
腳膝中濕，或腰腿酸疼，重着腫痛者，宜除濕湯。不問久近乾濕，並可用。若腳膝酸軟重着 
，而胃氣不清，或見噫氣吞酸脹滿者，平胃散。若香港腳浮腫而兼泄瀉者，宜五苓散，或胃苓 
湯。 
一、寒濕外侵致成香港腳者，十居六七，其證疼痛拘攣，惡寒清厥，脈多弦細。治宜以溫 
經除濕為主。是以古人治此之法，大抵熱藥多，寒藥少，故每用麻黃、川烏、桂、附、乾薑 
之屬。《內經》曰∶濕淫於內，治以苦熱。正以烏、附、麻黃走而不守，故能通行經絡。干 
姜、官桂辛甘大熱，故能助陽退陰，清濕既除，病無不愈。凡感寒濕雨水，或四氣流注，致 
成香港腳，腫痛不可忍者，宜雞鳴散，如神。若寒濕內侵，陽虛陰盛，胃氣不強，經氣不行， 
頑木浮腫，或疼痛不用者，獨活湯。若寒邪入腹，喘急疼痛，或筋急上沖悶亂，危急欲絕者 
，茱萸丸，或茱萸木瓜湯。若寒濕在經，血脈不和，腰腳筋骨酸軟無力，或拘攣疼痛，脈弱 
而澀者，酒浸牛膝丸。若寒濕壅腫，氣滯不行，或冷或痛者，立效散。若寒濕兼風者，如五 
積散、小續命湯皆宜用，詳具後條。 
一、濕熱內蒸致成香港腳者，多因酒食不節，其證必煩熱多渴，脈見滑數，二便或多不利 
，治宜利濕清火為主。若濕熱下壅，足脛腫痛不消者，防己飲加減治之；或蒼朮黃柏丸，或 
二妙散，或加味二妙丸，俱妙。若濕熱氣壅，上沖胸腹，煩渴悶亂，頭痛口乾者，《活人》 
犀角散。若濕熱流注經絡，肢節煩痛，肩背沉重，手足遍身疼痛熱腫者，當歸拈痛湯。若感 
冒暑濕，肢節疼痛，身熱口渴，小便赤澀，氣虛氣促者，清暑益氣湯。若肝腎陰虛血熱，腳 
瘠疼痛，行止艱難，小水不利者，續斷丸。 
一、香港腳有壅滯氣逆者，其證必喘滿氣急，上攻心腹，甚至危急可畏。治宜行滯降氣為 
主。凡香港腳上衝心腹，喘急不得眠臥者，紫蘇散、檳榔湯，或加減檳榔湯。甚者，四磨飲。 
若香港腳喘急、腹滿腳腫者，桑白皮散，或木通散。若香港腳臍下氣升，衝心煩悶者，木香散， 
或檳榔散。若香港腳心胸壅悶，嘔逆多痰不食者，半夏散，或紫蘇湯。若浮腫，心腹痞悶，小 
水不利，大腹皮散。 
一、風濕合邪而為香港腳者，其證必兼外感，而或為寒熱往來，或為喘咳氣急，或流走無 
常，或筋骨疼痛，治宜以散風除濕，通行經絡為主。若感四時風疫風濕，或處陰濕之地，致 
為香港腳痿弱，筋骨疼痛，或寒熱往來者，敗毒散。若寒熱如瘧，赤腫疼痛者，加味敗毒散。 
若香港腳以風寒濕邪客於經絡，而骨髓酸痛不可忍，或遍身疼痛，惡寒嘔逆者，五積散；一法 
加全蠍三個，入酒煎服。若香港腳以風濕留滯，而陰寒外閉，表邪不解，或咳嗽喘滿寒熱者， 
小青龍湯。若風濕留滯，肢節煩痛，心神壅閉者，大腹子散。《千金》雲∶若香港腳脈大而緩 
，宜服小續命湯二劑，立瘥。《活人》雲∶香港腳屬冷者，以小續命湯，煎成，入生薑自然汁 
服之，最快。若香港腳風濕勝，而兼發熱咳嗽，肢體疼痛者，芎芷香蘇散。若香港腳風濕流注， 
憎寒發熱，無汗惡寒者，麻黃左經湯。 
一、香港腳有虛證。凡脾胃肝腎之脈，皆出於足，邪之易入，多有乘虛，故肝虛則筋病， 
腎虛則骨病，脾虛則肌肉病，胃虛則宗筋病。或以勞欲不節，或以酒濕太過，或以病後失調 
。凡內有虧損而外有香港腳者，無非虛證。此當以調補為主，而兼察四氣以治之。若肝腎陰虛 
，感觸四氣，而癱瘓頑木，半身不遂，腳膝無力，遍體疼痛者，神應養真丹，或《三因》四 
斤丸，或虎骨酒，或八味地黃湯。若脾胃大虛，陰寒在下，陽氣不行而病香港腳者，獨活湯、 
附子八味湯。若精血不足，陰虛於下，氣不歸精，而香港腳上逆衝心者，地黃湯。若脾胃虛寒 
，兼風濕外邪而成香港腳者，風引獨活湯，或追毒湯。若香港腳以脾腎虛寒，而兼咳嗽氣逆嘔吐 
者，兼補濃朴湯。 
一、香港腳有實邪。凡壅盛腫痛，而或為閉結，或為脹滿者，治宜以疏導通利為主。若風 
濕壅盛，香港腳腫痛，便結腹滿者，羌活導滯湯，或枳實大黃湯。若四氣流注，陽明風熱，腰 
腳腫痛，大小便秘，喘滿腹痛者，大黃左經湯。若香港腳飲食不消，心下痞悶，腿腳腫痛者， 
開結導飲丸。 

<目錄>卷之三十二貫集·雜證謨\腳氣
<篇名>敷熨淋洗
屬性：凡香港腳腫痛之甚者，可用敷藥以散之，或用椒艾囊以溫之，或用香散之藥煎湯以洗之， 
如百草煎，及防風、荊芥、威靈仙、艾葉、蒼朮、蛇床子、當歸、烏藥之類，皆可用。或單 
用紫蘇，或忍冬藤煎湯淋洗之，俱妙。 

<目錄>卷之三十二貫集·雜證謨\腳氣
<篇名>禁忌（共三條）
屬性：觀《活人》等書雲∶凡香港腳服補藥，及用湯淋洗者，皆醫之所禁也。此亦一偏之說耳。 
蓋補有宜禁者，以邪壅氣實者也；淋洗有宜禁者，以水濕湯氣之宜避者也。如果下部虛寒， 
或以病後，或以克伐太過，而香港腳不愈者，豈尚堪禁補乎？又若寒邪濕熱，壅結不散，而為 
腫為痛者，最宜以辛香疏散之藥煎湯蒸洗，則退邪極速，豈禁洗乎？惟是濕熱氣逆而上衝心 
腹者，不可驟洗，恐助濕氣上升也；此必先降其氣，俟其毒止在腳，再行熏洗，自無不利。 
蓋補以補其弱也，洗以逐其滯也。夫何禁之有。 
有當禁於未發之先者，如《外台秘要》雲∶第一忌嗔，嗔則心煩，煩則香港腳發。又禁大 
語，大語則傷氣，氣傷病亦發。又不得露足當風入水，以冷水洗足，兩足脛尤不宜冷。雖暑 
月當着帛 ，至冬寒加綿，常令兩脛及腿溫暖，微汗尤佳。根據此將息，香港腳自消，而 
無邪氣留連之患。夏月腠理開，不宜當風取涼，涼處坐臥，須得勞動關節，令其氣暢，此拒 
邪之法，養生之要也。每食後宜行三五百步，疲倦便止，則腳中惡氣隨即下散，雖有浮腫， 
氣亦不上也。 
孫真人云∶古人少有此疾，自永嘉南渡，衣冠之人多有之。此皆濕郁於內所致也。故凡 
四時之中，皆不得久坐久立濕冷之地，亦不得因酒醉汗出脫衣洗足，當風取涼，皆成香港腳。 
暑月久坐久立濕地，則濕熱之氣蒸人經絡，病發必熱，而四肢酸疼，煩悶 腫寒熱。此 
又山野農夫多有之，以久濕傷於外也。 

<目錄>卷之三十二貫集·雜證謨\腳氣
<篇名>述古
屬性：楊大受曰∶香港腳是壅疾，當用宣通之劑，使氣不能成壅也。如羌活導滯湯之類，所宜通 
用。又如蒼白朮、防己、南星以去濕，羌活、獨活、木瓜、檳榔，行氣利關節以去壅，佐木 
通、牛膝以引經，當歸、生黃地以和血，此必用之藥也。又如東垣拈痛湯之類亦甚捷，余因 
證之虛實而辨治之，此即通變活法也。 

<目錄>卷之三十二貫集·雜證謨\腳氣
<篇名>附按
屬性：薛氏治一男子，素有香港腳，脅下作痛，發熱，頭暈嘔吐，腿痹不仁，服消毒、護心等藥 
不應。左關脈緊，右關脈弦，此亦香港腳也。以半夏左經湯治之而愈。一男子腳軟腫痛，發熱 
飲冷，大小便秘，右關脈數，乃足陽明經濕熱流注也，以大黃左經湯治之而愈。一婦人肢節 
腫痛，脛足尤甚，時或自汗，或頭痛，此太陽經濕熱所致。用麻黃左經湯二劑而愈。一男子 
兩腿腫痛，脈滑而數，此濕痰所致也。先以五苓散加蒼朮、黃柏，二劑少愈，更以二陳、二 
術、檳榔、紫蘇、羌活、獨活、牛膝、黃柏而瘥。夫濕痰之證，必先以行氣利濕健中為主， 
若中氣和則痰自消，而濕亦無所容矣。一男子右腿赤腫 痛，脈沉數，用當歸拈痛湯。 
四肢反痛，乃濕毒壅遏，又況下部藥不易達，非藥不對證也。遂砭患處，去毒血，仍用前藥 
，一劑頓減，又四劑而消。一婦人患香港腳，或時腿腫筋攣，腹作痛，諸藥不應，漸至危篤。 
諸書雲∶八味丸治足少陰香港腳入腹，疼痛上氣，喘促欲死者，遂投，一服頓退，又服而愈。 
凡腎經虛寒之人，多有此患，乃腎乘心，水克火之證，少緩則死不旋踵，宜急服之。一婦人 
患腿痛不能伸屈，遇風寒痛益甚，諸藥不應，甚苦。先以活絡丹一丸，頓退，又服而瘳。次 
年復痛，仍服一丸，亦退大半，更以獨活寄生湯，四劑而愈。一男子素有香港腳，又患附骨癰 
作痛，服活絡丹一丸，二證並瘥。上舍俞魯月，素有疝不能愈，因患腿痛，亦用活絡丹一丸 
，不惟腿患有效，而疝亦得愈矣。留都金二守女，患驚風甚危，諸醫皆不能救。遂自用活絡 
丹，一丸即愈，且不再作。夫病邪深伏在內，非此藥莫能通達。但近代有雲此藥引風入骨， 
如油麵之說，故後人多不肯服，大抵有是病宜用是藥，豈可泥於此言，致病難瘥。 

<目錄>卷之三十二貫集·雜證謨\腳氣
<篇名>針灸
屬性：凡香港腳初覺，即灸患處二三十壯，或用雷火針以導引濕氣外出，及飲醪醴以通經散邪， 
其要法也。若壅既成而邪盛者，必腫痛熱甚。一時藥餌難散，宜砭去惡血，以消熱腫，砭刺 
之後，以藥繼之。 

<目錄>卷之三十二貫集·雜證謨\腳氣
<篇名>香港腳論列方
屬性：平胃散（和十七） 五苓散（和一八二） 當歸拈痛散（寒百三十） 立效散（和二八七） 茱 
萸丸（和三百九） 茱萸木瓜湯（和二八六） 雞鳴散（和二八五） 二妙散（寒一三四） 加味二 
妙丸（寒一三五） 除濕湯（和一七七） 胃苓湯（和百九十） 蒼朮黃柏丸（寒一三六） 五積散 
（散三九） 敗毒散（散三六） 加味敗毒散（外四一） 紫蘇湯（和二百九十） 清暑益氣湯（和 
一六八） 紫蘇散（和二八九） 半夏散（和二九九） 橘皮湯（和二九八） 人參散（和二九七） 
芎芷香蘇散（散八八） 檳榔散（和二九三） 檳榔湯（和二九一） 防己飲（和二八八） 加減 
檳榔湯（和二九二） 酒浸牛膝丸（和三百八） 續斷丸（和三百六） 活絡丹（和二七七） 地黃 
湯（和三百二） 八味丸（補一二一） 活人犀角散（寒一三一） 四磨飲（和五二） 獨活寄生湯 
（和二百七十） 風引獨活湯（散百二） 獨活湯（散八三） 小青龍湯（散八） 虎骨酒（和三一 
五） 木通散（和二九六） 木香散（和二九五） 《三因》四斤丸（補一六一） 小續命湯（散五 
二） 神應養真丹（和三一三） 追毒湯（散百四） 大腹皮散（和三百） 附子八味湯（熱三七） 
椒艾囊（和三一七） 大腹子散（和三百一） 兼補濃朴湯（散百一） 百草煎（新因三七） 桑 
白皮散（和二九四） 麻黃左經湯（散九六） 開結導飲丸（和二七八） 羌活導滯湯（攻三四） 
半夏左經湯（散九七） 枳實大黃湯（攻三三） 大黃左經湯（散九八） 

<目錄>卷之三十二貫集·雜證謨\腳氣
<篇名>論外備用方
屬性：鹿茸丸（補一三一 生瘡） 丸（和二五六） 加味四斤丸（補百六十 陰氣不足） 
活絡飲（和二五六 風濕） 愈風丹（和二七四 養血 去風） 加減四斤丸（補一六一 腎 
虛） 薏仁酒（和三一六 補陰去濕） 換腿丸（和二百八十 風濕） 虎骨四斤丸（補一五九 
滋陰） 勝駿丸（和三一二 養氣去邪） 降椒酒（和二三八 風濕） 易老天麻丸（和二七五 
血虛受邪） 續斷丸（和三百六 涼血去風） 沉香湯（和三百四 香港腳攻心） 神應養真丹（和 
三一三 滋陰行經） 木瓜湯（和三百三 行氣） 檳蘇散（外一八八 風濕流注） 史國公浸 
酒方（和二八一） 透骨散（和三一四 行經）敷香港腳方（和三一八）羌活勝濕湯（和一七八 風 
濕） 調元健步丸（和三一一 陰虛濕熱） 濟生檳榔湯（和二九一 疏壅） 第一麻黃湯（散九 
九惡風） 第二獨活湯（散百 散風） 六物附子湯（外三五 四氣流注） 

<目錄>卷之三十二貫集·雜證謨\痿證
<篇名>經義
屬性：《痿論》帝曰∶五臟使人痿，何也？岐伯曰∶肺主身之皮毛，心主身之血脈，肝主身之 
筋膜，脾主身之肌肉，腎主身之骨髓。故肺熱葉焦，則皮毛虛弱急薄，着則生痿 也。 
心氣熱，則下脈厥而上，上則下脈虛，虛則生脈痿，樞折挈，脛縱而不任地也。肝氣熱，則 
膽泄口苦，筋膜干，筋膜干則筋急而變，發為筋痿。脾氣熱，則胃干而渴，肌肉不仁，發為 
肉痿。腎氣熱，則腰脊不舉，骨枯而髓減，發為骨痿。帝曰∶何以得之？曰∶肺者，髒之長 
也，為心之蓋也，有所失亡，所求不得，則發肺鳴，鳴則肺熱葉焦。故曰∶五臟因肺熱葉焦 
，發為痿 ，此之謂也。悲哀太甚則胞絡絕，胞絡絕則陽氣內動，發則心下崩，數溲血 
也。故《本病》曰∶大經空虛，發為肌痹，傳為脈痿。思想無窮，所願不得，意淫於外，入 
房太甚，宗筋弛縱，發為筋痿，及為白淫。故《下經》曰∶筋痿者，生於肝，使內也。有漸 
於濕，以水為事。若有所留，居處相濕，肌肉濡漬，痹而不仁，發為肉痿。故《下經》曰∶ 
肉痿者，得之濕地也。有所遠行、勞倦，逢大熱而渴，渴則陽氣內伐，內伐則熱舍於腎。腎 
者，水髒也。今水不勝火，則骨枯而髓虛，故足不任身，發為骨痿。故《下經》曰∶骨痿者 
，生於大熱也。帝曰∶何以別之？曰∶肺熱者，色白而毛敗。心熱者，色赤而絡脈溢。肝熱 
者，色蒼而爪枯。脾熱者，色黃而肉蠕動。腎熱者，色黑而齒槁。帝曰∶論言治痿者獨取陽 
明，何也？曰∶陽明者，五臟六腑之海，主潤宗筋，宗筋主束骨而利機關也。沖脈者，經脈 
之海也，主滲灌溪谷，與陽明合於宗筋。陰陽總宗筋之會，會於氣街，而陽明為之長，皆屬 
於帶脈，而絡於督脈。故陽明虛則宗筋縱，帶脈不引，故足痿不用也。帝曰∶治之奈何？曰 
∶各補其榮，而通其俞，調其虛實，和其逆順，筋脈骨肉，各以其時受月，則病已矣。帝曰 
∶善。 
《生氣通天論》曰∶因於濕，首如裹，濕熱不攘，大筋 短，小筋弛長， 短為拘，弛 
長為痿。 
《本神篇》曰∶精傷則骨酸痿厥，精時自下。 
《根結篇》曰∶陽明為闔，闔折則氣無所止息，而痿疾起矣。故痿疾者，取之陽明，視 
有餘不足，無所止息者，真氣稽留，邪氣居之也。 
《邪氣臟腑病形篇》曰∶肺脈微緩為痿 偏風。脾脈緩甚為痿厥，微緩為風痿，四肢不 
用，心慧然若無病。腎脈微滑為骨痿，坐不能起，起則目無所見。 

<目錄>卷之三十二貫集·雜證謨\痿證
<篇名>論證（共二條）
屬性：痿證之義，《內經》言之詳矣，觀所列五臟之證，皆言為熱。而五臟之證，又總於肺熱 
葉焦，以致金燥水虧，乃成痿證。如丹溪之論治，誠得之矣。然細察經文，又曰悲哀太甚則 
胞絡絕，傳為脈痿。思想無窮，所願不得，發為筋痿。有漸於濕，以水為事，發為肉痿之類 
，則又非盡為火證，此其有餘不盡之意，猶有可知。故因此而生火者有之。因此而敗傷元氣 
者，亦有之。元氣敗傷，則精虛不能灌溉，血虛不能營養者，亦不少矣。若概從火論，則恐 
真陽虧敗，及土衰水涸者，有不能堪，故當酌寒熱之淺深，審虛實之緩急，以施治療，庶得 
治痿之全矣。 
經曰∶濕熱不攘，則大筋 短，小筋弛長， 短為拘，弛長為痿，此《內經》言筋病之 
概，乃舉隅之談，以啟人之自反耳，非謂大筋必無弛長，小筋必無 短也。即如痿弱必由於 
弛長，豈大筋果無涉乎？此經言之意，從可知矣。故於痿證之外，凡遇螈 等病， 
當知拘攣者必由 短，癱弱者必由弛長，斯得《內經》之意，而於寒熱燥濕之辨，亦可得其 
據矣。 

<目錄>卷之三十二貫集·雜證謨\痿證
<篇名>論治（共二條）
屬性：一、凡痿由濕熱，脈洪滑而證多煩熱者，必當先去其火，宜二妙散隨證加減用之。若陰 
虛兼熱者，宜《正傳》加味四物湯、虎脛骨丸，或丹溪補陰丹、滋陰八味丸之類主之。若絕 
無火證，而止因水虧於腎，血虧於肝者，則不宜兼用涼藥，以伐生氣，惟鹿角膠丸為最善。 
或加味四斤丸、八味地黃丸、金剛丸之類，俱可擇用。若陰虛無濕，或多汗者，俱不宜輕用 
蒼朮。蓋痿證最忌散表，亦恐傷陰也。 
一、東垣取黃柏為君，黃 等補藥輔佐，以治諸痿，無一定之方。有兼痰積者，有濕多 
熱多者，有濕熱相半者，有挾氣者。臨病制方，其亦治痿之良法也。 

<目錄>卷之三十二貫集·雜證謨\痿證
<篇名>述古（共四條）
屬性：丹溪曰∶《內經》謂諸痿起於肺熱。又謂治痿獨取陽明。蓋肺金體燥，居上而主氣，畏 
火者也；脾土性濕，居中而主四肢，畏木者也。火能炎上，若嗜欲無節，則水失所養，火寡 
於畏，而侮所勝，肺得火邪而熱矣。木性剛急，肺受熱則不能管攝一身，脾傷則四肢不能為 
用，而諸痿作矣。瀉南方則肺金清，而東方不實，何脾傷之有？補北方則心火降，而西方不 
虛，何肺熱之有？故陽明實則宗筋潤，能束骨而利機關矣。治痿之法，無出於此。雖然天產 
作陽，濃味發熱。凡病痿者，若不淡薄食味，必不能保其全安也。 
《纂要》雲∶濕熱，東垣健步丸加燥濕降火之劑∶黃柏、黃芩、蒼朮。濕痰，二陳湯加 
蒼朮、白朮、黃芩、黃柏之類，入竹瀝、薑汁。血虛，四物加蒼朮、黃柏，下補陰丸。氣虛 
，四君子加蒼朮、黃芩、黃柏。黃柏、蒼朮，治痿要藥也。以上方治，雖所主有不同，而降 
火清金，所謂治法之大要，無不同也。 
薛立齋曰∶痿證多因足三陰虛損。若脾腎不足而無力者，用還少丹；肝腎虛熱而足無力 
者，六味丸，如不應，急用八味丸。 
陳無擇曰∶人身有皮毛、血脈、筋膜、肌肉、骨髓，以成其形，內則有肝、心、脾、肺 
、腎以主之。若隨情妄用，喜怒勞佚，以致五內精血虛耗，使血脈、筋骨、肌肉痿弱無力以 
運動，故致痿 ，狀與柔風香港腳相類。柔風香港腳，皆外因風寒，正氣與邪氣相搏，故作 
腫苦痛，為邪實；痿由五內不足之所致，但不任用，亦無痛楚，此血氣之虛也。 

<目錄>卷之三十二貫集·雜證謨\痿證
<篇名>痿證論列方
屬性：二妙散（寒一三四） 四物湯（補八） 東垣健步丸（和三百十） 二陳湯（和一） 金剛丸（ 
補一六二） 加味四物湯（補十） 還少丹（補一三五） 四君子湯（補一） 加味四斤丸（補百六 
十） 鹿角膠丸（補百三十） 虎脛骨丸（寒一三七） 八味地黃丸（補一二一） 丹溪補陰丸（寒 
百六十） 滋陰八味丸（新寒十七） 六味地黃丸（補百二十） 

<目錄>卷之三十二貫集·雜證謨\痿證
<篇名>論外備用方
屬性：煨腎丸（補一四六 骨痿） 敗毒散（散三六 風濕） 地黃飲子（補九九） 鹿茸丸（補一 
三一 陰虛弱） 清燥湯（寒一三二 濕熱） 加減四斤丸（補一六一） 勝駿丸（和三一二 養 
陰祛邪） 虎骨酒（和三一五 強筋骨） 滋陰大補丸（補一二五 陰虛） 續斷丸（和三百六 
涼血強筋） 牛膝丸（和三百七 肝腎虛） 虎骨四斤丸（補一五九 強陰） 小續命湯（散五二 
風濕） 追毒湯（散百四 風濕） 酒浸牛膝丸（和三百八 壯筋骨） 小安腎丸（熱一六七 
痿弱） 大防風湯（補九八 風濕） 加味二妙丸（寒一三五 濕熱） 石刻安腎丸（熱一六八 
痿弱） 加味四君湯（補二） 調元健步丸（和三一一） 

<目錄>卷之三十二貫集·雜證謨\陽痿
<篇名>經義
屬性：《陰陽別論》曰∶二陽之病發心脾，有不得隱曲，女子不月。 
《厥論》曰∶厥陰之厥，則少腹腫痛，腹脹，涇溲不利，好臥屈膝，陰縮腫。 
《痿論》曰∶思想無窮，所願不得，意淫於外，入房太甚，宗筋弛縱，發為筋痿，及為 
白淫。陽明虛則宗筋縱。 
《邪氣臟腑病形篇》曰∶腎脈大甚為陰痿，微澀為不月，沉痔。 
《經筋篇》曰∶足太陰之筋病，陰器紐痛，下引臍。足厥陰之筋病，陰器不用，傷於內 
，則不起；傷於寒，則陰縮入；傷於熱，則縱挺不收。 
《經脈篇》曰∶足厥陰結於莖，氣逆則睪腫卒疝，實則挺長，虛則暴癢。 
《至真要大論》曰∶太陽之勝，隱曲不利，互引陰股。 
《本神篇》曰∶肝悲哀動中則傷魂，魂傷則狂忘不精，當人陰縮而攣筋，兩脅骨不舉。 
恐懼而不解則傷精，精傷則骨酸痿厥，精時自下。 
《生氣通天論》曰∶濕熱不攘，大筋 短，小筋弛長， 短為拘，弛長為痿。 
《疏五過論》帝曰∶凡未診病者，必問嘗貴後賤。雖不中邪，病從內生，名曰脫營。 
嘗富後貧，名曰失精。身體日減，氣虛無精，病深無氣，灑洒然時驚。病深者，以其外耗於 
衛，內奪於營，良工所失，不知病情，此治之一過也。凡欲診病者，必問飲食居處，暴樂暴 
苦，始樂後苦，皆傷精氣，精氣竭絕，形體毀沮，暴怒傷陰，暴喜傷陽，厥氣上行，滿脈去 
形，愚醫治之，不知補瀉，不知病情，精華日脫，邪氣乃並，此治之二過也。 
《陰陽應象大論》曰∶北方生寒，在志為恐，恐傷腎，思勝恐。 
《宣明五氣篇》曰∶精氣並於腎則恐。 
《調經論》曰∶血有餘則怒，不足則恐。 

<目錄>卷之三十二貫集·雜證謨\陽痿
<篇名>論證（共三條）
屬性：凡男子陽痿不起，多由命門火衰，精氣虛冷。或以七情勞倦，損傷生陽之氣，多致此證 
；亦有濕熱熾盛，以致宗筋弛緩，而為痿弱者。譬以暑熱之極，則諸物綿萎。經雲∶壯火食 
氣，亦此謂也。然有火無火，脈證可別。但火衰者十居七八，而火盛者僅有之耳。 
一、凡思慮、焦勞、憂鬱太過者，多致陽痿。蓋陰陽總宗筋之會，會於氣街，而陽明為 
之長，此宗筋為精血之孔道，而精血實宗筋之化源。若以憂思太過，抑損心脾，則病及陽明 
沖脈，而水谷氣血之海，必有所虧，氣血虧而陽道斯不振矣。經曰∶二陽之病發心脾，有不 
得隱曲，及女子不月者，即此之謂。 
一、凡驚恐不釋者，亦致陽痿。經曰∶恐傷腎，即此謂也。故凡遇大驚卒恐，能令人遺 
失小便，即傷腎之驗。又或於陽旺之時，忽有驚恐，則陽道立痿，亦其驗也。余嘗治一強壯 
少年，遭酷吏之恐，病似脹非脹，似熱非熱，絕食而困。眾謂痰火，宜清中焦。余診之曰∶ 
此恐懼內傷，少陽氣索，而病及心腎，大虧證也。遂峻加溫補，兼治心脾，一月而起，愈後 
形氣雖健如初，而陽寂不舉。余告之曰∶根蒂若斯，腎傷已甚，非少壯所宜之兆。速宜培養 
心腎，庶免他虞。彼反以恐嚇為疑，全不知信，未及半載，竟復病而歿。可見恐懼之害，其 
不小者如此。（新按） 

<目錄>卷之三十二貫集·雜證謨\陽痿
<篇名>論治（共三條）
屬性：一、命門火衰，精氣虛寒而陽痿者，宜右歸丸、贊育丹、石刻安腎丸之類主之。若火不 
甚衰，而止因血氣薄弱者，宜左歸丸、斑龍丸、全鹿丸之類主之。 
一、凡因思慮驚恐，以致脾腎虧損而陽道痿者，必須培養心脾，使胃氣漸充，則沖任始 
振，而元可復也。宜七福飲、歸脾湯之類主之。然必大釋懷抱，以舒神氣，庶能奏效。否則 
徒資藥力無益也。其有憂思恐懼太過者，每多損抑陽氣，若不益火，終無生意，宜七福飲加 
桂附枸杞之類主之。 
一、凡肝腎濕熱，以致宗筋弛縱者，亦為陽痿。治宜清火以堅腎，然必有火證火脈，內 
外相符者，方是其證。宜滋陰八味丸，或丹溪大補陰丸、虎潛丸之類主之。火之甚者，如滋 
腎丸、大補丸之類俱可用。 

<目錄>卷之三十二貫集·雜證謨\陽痿
<篇名>述古
屬性：薛立齋曰∶按陰莖屬肝之經絡。蓋肝者，木也。如木得湛露則森立，遇酷暑則萎悴。若 
因肝經濕熱而患者，用龍膽瀉肝湯以清肝火，導濕熱；若因肝經燥熱而患者，用六味丸以滋 
腎水、養肝血而自安。又曰∶瓊玉膏、固本丸、坎離丸，此輩俱是沉寒瀉火之劑，非腸胃有 
燥熱者不宜服。若足三陰經陰虛發熱者，久而服之，令人無子。蓋損其陽氣，則陰血無所生 
故也，屢驗。 

<目錄>卷之三十二貫集·雜證謨\陽痿
<篇名>簡易方
屬性：一方 治陽事不起，用蛇床子、五味子、菟絲子等分為末，蜜丸，梧子大，每服三五十 
丸，溫酒下，日三服。 

<目錄>卷之三十二貫集·雜證謨\陽痿
<篇名>陽痿論列方
屬性：左歸丸（新補四） 右歸丸（新補五） 金鹿丸（補一二七） 贊育丹（新因十四） 七福飲 
（新補七） 歸脾湯（補三二） 石刻安腎丸（熱一六八） 虎潛丸（寒一六四） 瓊玉膏（補六十） 
滋陰八味丸（新寒十七） 固本丸（補百六） 六味丸（補百二十） 龍膽瀉肝湯（寒六三） 坎 
離丸（寒一六五） 滋腎丸（寒一六三） 丹溪大補陰丸（寒一五七） 斑龍丸（補一二八） 大補 
丸（寒一五五） 

<目錄>卷之三十三貫集·雜證謨\疝氣
<篇名>經義
屬性：《骨空論》曰∶任脈為病，男子內結七疝，女子帶下瘕聚。督脈生病，從少腹上衝心而 
痛，不得前後，為沖疝。 
《長刺節論》曰∶病在少腹，腹痛不得大小便，病名曰疝，得之寒，刺少腹兩股間，刺 
腰髁骨間，刺而多之，盡炅病已。 
《經脈篇》曰∶足厥陰肝病，丈夫 疝，婦人少腹腫。肝所生病，為飧泄、狐疝 
。足厥陰之別，循脛上睪，結於莖，其氣逆則睪腫卒疝，實則挺長，虛則暴癢，取之所別也 
。 
《繆刺論》曰∶邪客於足厥陰之絡，令人卒疝暴痛，刺足大指爪甲上，與肉交者各一 
，左取右，右取左。 
《脈解篇》曰∶厥陰所謂 疝，婦人少腹腫也。陰亦盛而脈脹不通，故曰 隆疝也。 
《陰陽別論》曰∶三陽為病，發寒熱，其傳為 疝。 
《經筋篇》曰∶足陽明之筋，病 疝，腹筋急。足太陰之筋，病陰器紐痛，下引 
臍兩脅痛。足厥陰之筋，病陰器不用，傷於內則不起，傷於寒則陰縮入，傷於熱則縱挺不收 
。 
《邪氣臟腑病形篇》曰∶小腸病者，小腹痛，腰脊控睪而痛，時窘之後。 
《四時氣篇》曰∶小腹控睪，引腰脊，上衝心，邪在小腸者，連睪系，屬於脊，貫肝肺 
，絡心系。氣盛則厥逆，上沖腸胃，熏肝，散於肓，結於臍。 
《玉機真藏論》曰∶是故風者，百病之長也。弗治，脾傳之腎，病名曰疝瘕。少腹冤熱 
而痛，出白，一名曰蠱。 
《本藏篇》曰∶腎下則腰尻痛，不可以俯仰，為狐疝。 
《平人氣象論》曰∶寸口脈沉而弱，曰寒熱及疝瘕少腹痛。脈急者，疝瘕少腹痛。 
《脈要精微論》曰∶診得心脈而急，病名心疝，少腹當有形也。 
《邪氣臟腑病形篇》曰∶心脈微滑為心疝引臍，小腹鳴。肝脈滑甚為 疝。脾脈 
微大為疝氣，滑甚為 癃，澀甚為腸 ；微澀為內 ，多下膿血。腎脈滑 
甚為癃 。 
《大奇論》曰∶腎脈大急沉，肝脈大急沉，皆為疝。心脈搏滑急為心疝。肺脈沉搏為肺 
疝。三陽急為瘕，三陰急為疝。 
《五臟生成篇》曰∶青脈之至也，長而左右彈，有積氣在心下支 ，名曰肝痹，得 
之寒濕，與疝同法。黃脈之至也，大而虛，有積氣在腹中，有厥氣，名曰厥疝，女子同法。 
《四時刺逆從論》曰∶厥陰滑則病狐疝風。少陰滑則病肺風疝。太陰滑則病脾風疝。陽 
明滑則病心風疝。太陽滑則病腎風疝。少陽滑則病肝風疝。 
《至真要大論》曰∶陽明司天，丈夫 疝，婦人少腹痛。陽明之勝，外發 疝。太陽在 
泉，民病少腹控睪，引腰脊，上衝心痛。太陽之復，少腹控睪，引腰脊，上衝心。太陰在泉 
，主勝，甚則為疝。 

<目錄>卷之三十三貫集·雜證謨\疝氣
<篇名>論證（共三條）
屬性：疝氣病者，凡小腹睪丸為腫為痛，止作無時者，皆是也。但疝證不一，如《內經》所謂 
狐疝者，以其出入不常也。有言 疝者，以其頑腫不仁也。有沖疝者，以其自少腹上沖而痛 
也。有厥疝者，以結氣在陰而氣逆為疝也。有疝瘕者，以少腹冤熱而痛出白，一名曰蠱也。 
有六經風疝者，如《四時刺逆從論》所言者是也。有小腸疝者，如《邪氣臟腑病形篇》所言 
者是也。凡此七者，總皆疝之為義。然疝之為病，不獨男子有之，而婦人亦有之，經曰∶有 
積氣在腹中，有厥氣，名曰厥疝，女子同法。又曰∶厥陰所謂 疝，婦人少腹腫也。至若沖 
疝、瘕之屬，亦皆男婦之所同病者。然惟睪丸之病，獨在男子，而他則均當詳察也。觀張子 
和曰∶夫遺溺、閉癃、陰痿、脬痹、精滑、白淫，皆男子之病也。若血涸不月，月罷腰膝上 
熱，足 ，嗌干，癃閉，少腹有塊，或定或移，前陰突出，後陰痔核，皆女子之疝也， 
但女子不謂之疝，而謂之瘕。若年少而得之，不計男子婦人，皆無子。此說誠非謬也。然今 
人但言男子之疝，而全不知婦人之疝，殊失之矣。 
一、疝氣所屬，本非一經。如《內經》所云∶任脈為病，男子內結七疝，女子帶下瘕聚 
。督脈生病，從少腹上衝心而痛，不得前後，為沖疝。又曰∶脾傳之腎，病名曰疝瘕。又曰 
∶三陽為病，發寒熱，其傳為 疝。又曰∶邪在小腸者，連睪系，屬於脊。又曰∶邪客於足 
厥陰之絡，令人卒疝暴痛。又如心肝脾肺腎五疝之脈，各有所辨，此《素問》言諸經之疝也 
。又經筋等篇言足陽明之筋，病 疝腹筋急；足太陰之筋，病陰器紐痛，下引臍，兩 
脅痛；足厥陰之筋，病陰器不用等義，此《靈樞》言諸經之疝也。自張子和雲疝有七，前人 
論者甚多，其非《靈樞》《素問》《銅人》之言，予皆不取；乃引《靈樞》之論曰∶足厥陰 
之筋，聚於陰器。故陽明與太陰之筋，皆會於陰器。惟厥陰主筋，故為疝者，必本之厥陰。 
此子和之意，以疝為筋病，而筋主於肝，故謂疝必厥陰，似亦有理，而實則不然。觀《內經 
》諸論之如前者，謂非《靈》《素》之言，而子和皆不可取乎？且筋雖主於厥陰，然散見諸 
經，即為諸經之筋矣。若病在諸經，固可因筋而廢經乎？矧如《厥論》曰∶前陰者，宗筋之 
所聚，太陰陽明之合也。又《痿論》曰∶陰陽總宗筋之會，會於氣街，而陽明為之長。此亦 
可以不取乎？然則小腹前陰之經，則厥陰、少陰、太陰、陽明、少陽、太陽，以至沖、任、 
督脈皆有所涉。今考《銅人經》治疝之法，則諸經皆有俞穴，若謂止屬厥陰，則諸經皆可廢 
矣。即子和亦歷指諸經之穴，謂諸穴雖亦治疝，然終非受疝之地，此說何也？自後丹溪遂因 
子和之言，謂經有七疝，寒、水、筋、血、氣、狐、 也，專主肝經，與腎經無相干。再至 
戴原禮，又因丹溪之說，雲疝本屬厥陰之一經，余嘗見俗說小腸、膀胱下部氣者，皆妄言也 
。嗚呼！此等議論，皆後學逞億之見，果堪信乎？果堪法乎？醫失真傳，類多如此，故非《靈 
》《素》《銅人》之言，余誠不敢取也。今錄《銅人》治疝穴法，條列後章，以便後人用證 
。 
一、疝氣之病，有寒證，亦有熱證，然必因先受寒濕，或犯生冷，以致邪聚陰分，此其 
肇端之始，則未有不因寒濕而致然者。及其病郁既久，則郁而成熱者有之；或以陽髒之人， 
火因邪聚，而濕熱相資者亦有之，故在《內經》言疝，則寒熱皆有所論。如曰∶病在少腹， 
腹痛，不得大小便，病名曰疝，得之寒。曰∶陰亦盛而脈脹不通，故曰 癃疝也。曰∶肝痹 
得之寒濕，與疝同法。曰∶太陽、太陰、陽明之勝復，皆有疝氣，是皆言疝之寒也。又如曰 
∶脾風傳腎，名曰疝瘕，少腹冤熱而痛，出白，一名曰蠱。曰∶足厥陰之筋，病陰器不用， 
傷於寒則陰縮入，傷於熱則縱挺不收，是皆言疝之熱也。此《內經》之言寒言熱，未嘗偏廢 
者如此。 
觀丹溪曰∶自《素問》而下，皆以為寒，蓋寒主收引，經絡得寒則引而不行，所以作痛 
者。然亦有踢冰、涉水，終身不病此者，無熱在內故也。大抵此證始於濕熱在經，郁而至久 
，又得寒氣外來，不得疏散，所以作痛，若只作寒論，恐未為備。此丹溪之論如此，故其治 
多從火而借用山梔、黃柏之屬，余則不能無言也。觀《內經》之言疝者如前，原非只作寒論 
，第言寒者較多於熱，亦自疝家之正理，不可易也。矧疝以寒邪入經，所以為痛，及其久也 
。方為鬱熱，使其始不受寒，何由致疝，此寒為本而熱為標也。若謂始於濕熱在經，又得邪 
氣外來，所以作痛，則反以熱為本，而寒為標矣，豈其然乎？至若踢冰、涉水，終身不痛者 
，此雖有貴賤之分，久暫之異，然必以陽氣內實，而寒不能犯者有之。若謂無熱在內，故寒 
自不入，又豈其然乎？此致病之因，有不得不辨也。是以《內經》之論，凡至切至當者，胡 
可弗遵，後世之談，其多鑿多偏者，安庸盡信？ 
再若治此之法，固不可必其為寒，又不可必其為熱。但治初受之邪，必當以溫經散寒， 
行氣除濕為主。切不可早用寒涼，致留邪氣，則遺害非淺。及其久也，則有始終以寒者，有 
因寒鬱熱者，有元陽受傷而虛陷日甚者，但當察其形氣病氣，因病制方。若果有熱證熱脈顯 
然外見者，方可治以寒涼。如無熱證可據，而執雲大抵疝由濕熱，則無者生之，有者甚之矣 
。此習俗之通弊，有不可不鑒也。 

<目錄>卷之三十三貫集·雜證謨\疝氣
<篇名>論治（共十一條）
屬性：凡治疝之法，當察所由，此雖以受寒受濕，因而成疝，然或以色慾，或以勞損，或以郁 
怒，或以飲食酒濕之後，不知戒慎，致受寒邪，則以陰求陰，流結於沖任血氣之海，而下歸 
陰分，遂成諸疝。故其為病，則有遇寒而發者，有郁久成熱，遇熱而發者。有郁則氣逆，遇 
郁怒而發者。有濕因寒滯，遇濕而發者。有疲極則傷筋，遇勞苦而發者，有虛邪在少陰、厥 
陰，遇色慾而發者。有飲食之濕在陽明、太陰，遇酒酪而發者。至其久也，則正氣陷而不舉 
，邪氣留而不去，而為 、為木，難於愈矣。故治此者，必當因其所因，辨而治之，則無不 
隨手可愈。若茫然混然，徒執一偏之見，而至老不寤者，即與之談，終無益也。 
一、治疝必先治氣，故病名亦曰疝氣，非無謂也。蓋寒有寒氣，熱有熱氣，濕有濕氣， 
逆有逆氣，氣在陽分則有氣中之氣，氣在陰分則有血中之氣。凡氣實者，必須破氣；氣虛者 
，必須補氣。故治疝者，必於諸證之中，俱當兼用氣藥。 
一、疝之暴痛或痛甚者，必以氣逆，宜先用荔香散。氣實多滯者，宜《寶鑑》川楝散， 
或天台烏藥散。非有實邪而寒勝者，宜暖肝煎主之。 
一、寒疝最能作痛，多因觸冒寒邪，或犯生冷所致。凡喜暖畏寒，脈弦細，鼻尖手足多 
冷，大小便無熱之類，皆是也。寒微者，宜荔香散、暖肝煎、腎氣丸、神應散、丁香楝實丸 
之類主之。寒甚者，宜《醫林》四神丸、百一選方、十補丸、胡蘆巴丸、沉香桂附丸之類主 
之。一法以五積散加鹽炒吳茱萸、小茴香各一錢，姜五片，蔥白五寸，同煎，空心熱服，大 
治氣痛不可忍。 
一、熱疝大能作痛，凡火邪聚於陰分而為痛者，必有熱證熱脈，或大便秘結，或小水熱 
閉不通，或為脹為滿而煩熱喜冷者是也。宜大釐清飲，或茵陳飲加茴香、川楝子之類。或以 
加味通心飲、葵子湯之類主之。又有腎本不虛，而肝經濕熱火旺，莖中作痛，筋急縮，或痛 
，或癢，或腫，或挺縱不收，白物如精，隨溺而下者，此筋疝也，宜龍膽瀉肝湯主之。 
一、濕疝多為重墜脹滿，然亦有痛者，宜以前寒熱證參而治之。有不痛而久墜不愈者， 
是即 疝之屬，單宜治濕理氣。以加味五苓散，或《局方》守效丸，或蒼朮散，或三層茴香 
丸之屬主之。一雲凡治 疝，非斷房事、濃味，不能取效。 
一、疝病遇酒而發者，多因濕熱，當先去其濕。濕而熱者，大釐清飲加茴香、川楝之屬 
。濕兼寒者，宜加味五苓散主之，或以葛花解酲湯加減用之。 
一、血結少腹間者，是為血疝，但察其非氣、非食，小腹硬而有形，大便秘結而黑 
，小水利者，必血積血疝之屬。宜桃仁膏，或桃仁煎，或玉燭散之類下之。 
一、疝遇色慾而發者，是必陰虛之屬。若陰虛兼動相火者，宜以六味地黃湯加黃柏、知 
母、山梔、茴香、川楝之類主之。若陰虛無火，或兼寒痛精虛者，宜理陰煎，或八味地黃湯 
加茴香、枸杞之類，或用暖肝煎主之。 
一、疝久者必多虛證，或以元氣本虛而偶患者，亦有虛證，或不耐勞苦而微勞即發者， 
亦有虛證，當以脈證辨之。凡治虛疝，當察其虛在陰分，或在陽分。陰虛者，輕則暖肝煎、 
八味地黃湯。甚則理陰煎、補陰益氣煎之類，酌而用之。陽虛者，宜溫胃飲、歸脾湯、補中 
益氣湯之類主之。若陽虛至甚者，必用桂、附、椒、姜，或以六味回陽飲之類主之。若虛中 
挾滯者，宜以前法為主，而加以疏導之藥。如川楝、茴香、枳實、山楂、梔子之屬，酌其宜 
而佐用之。 
一、疝有邪實當下者，詳後條張子和論中。 

<目錄>卷之三十三貫集·雜證謨\疝氣
<篇名>述古（共八條）
屬性：《巢氏病源》曰∶諸疝者，陰氣積於內，復為寒氣所加，使營衛不調，氣血虛弱，故風 
冷入其腹內而成疝也。疝者，痛也。或小腹痛，不得大小便；或手足厥冷，繞臍痛，自汗； 
或冷氣逆上搶心腹，令心痛；或里急而腹痛，此諸候非一，故云諸疝也。 
許學士雲∶大抵此疾雖因虛得之，不可以虛而驟補。經雲∶邪之所湊，其氣必虛，留而 
不去，其病則實。故必先滌所蓄之熱，然後補之。是以諸方多借巴豆氣者，蓋謂此也。 
劉宗濃雲∶謹按疝證雖始為因虛而得，必邪實迫痛而未下者，故當先瀉而後補也。至有 
虛甚迫痛，上為嘔逆，或下有遺精者，此邪實正虛之甚矣，此欲不補可乎？但恐補之則無益 
，瀉之則氣轉陷，幸而獲生者，鮮矣。 
陳無擇曰∶經雲七疝、諸疝等義，更不見名狀，但有寒疝、 疝、狐疝而已。唯《大奇 
論》列五臟脈為五疝者如前。大抵血因寒泣則為瘕，氣因寒聚則為疝。但五臟脈理不同，不 
可不辨。且腎脈本沉，心脈本滑，受寒則急，於理乃是。肝脈本弦，肺脈本澀，並謂之沉， 
未為了義。又脾不出本脈，但云急為疝，亦文義之缺也。凡雲急者，緊也，緊為寒，亦可類 
推。且賊風入腹亦為疝，冒暑履濕皆能為疝，當隨四氣改易急字，風則浮弦，暑則洪數，濕 
則緩細，於理始明。要知疝雖兼髒氣，皆外所因也，寒泣、風散、暑郁、濕着、絞刺擊搏， 
無有定處，倉卒之際，痛不堪忍，世人稱為橫弦、豎弦、膀胱小腸氣、賊風入腹等，名義不 
同，證狀則一。 
張子和曰∶《內經》曰∶木郁則達之。達謂吐也，令條達其氣也。肝之積，本當吐者， 
然觀其病之上下，以順為貴。仲景所謂上宜吐，下宜瀉者，此也。敢列七疝圖於下，以示後 
之君子，庶幾有所憑藉者焉。 
寒疝∶其狀囊冷，結硬如石，陰莖不舉，或控睪丸而痛。得於坐臥濕地，或寒月涉水， 
或冒雨雪，或坐臥磚石，或風冷處使內過勞，宜以溫劑下之，久而無子。 
水疝∶其狀腎囊腫痛，陰汗時出，或囊腫而狀如水晶，或囊癢而搔出黃水，或少腹中按 
之作水聲。得於飲水、醉酒，使內過勞，汗出而遇風寒濕之氣，聚於囊中，故水多，令人為 
卒疝，宜以逐水之劑下之。有漏針去水者，人多不得其法。 
筋疝∶其狀陰莖腫脹，或潰，或膿，或痛而里急筋縮，或莖中痛，痛極則癢，或挺縱不 
收，或白物如精，隨溲而下。久而得於房室勞傷，及邪術所使，宜以降心之劑下之。 
血疝∶其狀如黃瓜，在少腹兩旁，橫骨兩端約中，俗雲便癰。得於重感春夏大燠，勞動 
使內，氣血流溢，滲入脬囊，留而不去，結成癰腫，腫少血多。宜以和血之劑下之。 
氣疝∶其狀上連腎區，下及陰囊，或因號哭忿怒，則氣鬱之而脹，怒哭號罷，則氣散者 
，是也。有一治法∶以針出氣而愈者；然針有得失，宜以散氣之藥下之。或小兒亦有此疾， 
俗曰偏氣。得於父已年老，或年少多病，陰痿精怯，強力入房，因而有子，胎中病也。此疝 
不治，惟築賓一穴灸之。 
狐疝∶其狀如瓦，臥則入小腹，行立則出小腹入囊中。狐，晝則出穴而溺，夜則入穴而 
不溺，此疝出入上下往來，正與狐相類也。亦與氣疝大同小異，今人帶鈎鈐是也。宜以逐氣 
流經之藥下之。 
疝∶其狀陰囊腫縋，如升如斗，不癢不痛者是也。得之地氣卑濕所生，故江淮 
之間，湫塘之處，多感此疾。宜以去濕之藥下之。女子陰戶突出，雖以此類，乃熱則不禁固 
也，不可便謂虛寒而澀之，燥之、補之。本名曰瘕，宜以苦下之，以苦堅之。王太僕曰∶陽 
氣下墜，陰氣上爭，上爭則寒多，下墜則筋緩，故睪垂縱緩，因作 疝也。以上七疝，下去 
其病之後，可調則調，可補則補，各量病勢，勿拘俗法。經所謂陰盛而腹脹不通者， 癃疝 
也。不可不下。 
劉宗濃曰∶按子和所論，病本經絡之原，至為詳盡，但七疝名固不同，治法當異，然俱 
用攻下之法，愚切疑焉。雖錢仲陽亦曰∶肝為相火，有瀉無補；丹溪有曰∶肝只是有餘，腎 
只是不足。夫厥陰一經受疝，宜通勿塞固宜，亦當視其淺深而行之可也。況有邪氣客於膀胱 
、小腸之經者；若干於少陰腎經，則宜通勿塞之法，可例用乎？ 
愚謂子和七疝之治，雖各有不同，然無非用下，則不能無偏。故劉宗濃、徐用誠皆疑而 
議之，亦謂其太過耳。非謂盡不可用也。再觀丹溪之法，則曰治疝大不宜下，是又相左之甚 
矣。余因考子和治按，如治蔡參軍，因坐濕地，疝痛不堪，用導水丸下之而愈。又治一人因 
瘧渴，過飲漿水病疝，醫進姜附，為燥熱所壅，以致陰囊重墜，大如升斗，乃先以導水丸， 
後用豬膚散，大下之而愈。又治一夫病卒疝，赤腫大痛，數日不止，諸藥如石投水，遂以導 
水丸，次以通經散，大下之而愈。若此類者，豈皆不可下乎？故但宜酌其虛實緩急，如或為 
邪熱所閉，或以少年暴疾，或以腫硬赤痛之極者，則如導水丸、三花神 丸、禹功散之類， 
皆所當用。蓋邪盛而急，勢不可當，有非行氣利水等劑所能及者，則不得不攻，此子和之法 
。亦自有必不可廢者，是不可不察也。 
《辨疑錄》雲∶治疝者，每用五苓散內加行氣之藥，獲效者多。按藥性，豬苓、澤瀉分 
理陰陽，以和心與小腸之氣，白朮調脾，並利臍腰間濕及死血，茯苓淡利膀胱水，桂能伐肝 
邪，茴香善治小腸之氣，金鈴子、橘核去膀胱之氣，檳榔下氣，少加木通以導引小腸之邪， 
屢用屢驗。 

<目錄>卷之三十三貫集·雜證謨\疝氣
<篇名>諸經治疝灸法
屬性：足陽明經∶氣沖、歸來、水道、陰市、大巨、陷谷。 
足太陰經∶沖門、府舍、陰陵泉、三陰交。 
足太陽經∶肝俞、次 、合陽、承山、金門。 
足少陰經∶肓俞、四滿、陰谷、築賓（治小兒胎病）、交信、太溪、照海、然谷。 
足厥陰經∶急脈、曲泉、中都、蠡溝、中封、太沖、行間、大敦。 
足少陽經∶五樞、肩井、丘墟。 
督脈∶命門、長強。 
任脈∶曲骨、中極、關元、石門、氣海、陰交。 
一法∶於關元兩旁相去各三寸青脈上，灸七壯即愈。左灸左，右灸右，用驗。 
一法∶令病者合口，以草橫量兩口角為一折，照此再加二折，共為三折，屈成三角如△ 
樣，將上角安臍中心，兩角安臍下兩旁，當下兩角處是穴，左患灸右，右患灸左，左右俱患 
，即兩灸之。艾柱如麥粒，灸十四壯或二十一壯即安。 
一、闌門穴 在陰莖根兩旁各開三寸是穴，針一寸半，灸七壯，治木腎偏墜。按∶此即 
奇俞中泉陰穴。《千金翼》雲∶在橫骨旁三寸，治 卵偏大，灸百壯，三報之。 
一、外陵穴 在臍左右各開一寸半，灸疝立效，永不再發，屢用屢驗。 
一、風市穴 在膝上七寸外側兩筋間。又取法∶令正身平立，直垂兩手着腿，當中指盡 
處陷中是也。針五分，灸七壯。《千金》雲∶灸百壯，重者，五六百壯。治疝氣，外腎腫， 
小腸氣痛，腹內虛鳴，此風痹疼痛之要穴。 

<目錄>卷之三十三貫集·雜證謨\疝氣
<篇名>熨治法
屬性：嚴氏雲∶用食鹽半斤，炒極熱，以故帛包熨痛處。 
一法、用泥蔥白一握，置臍中，上用熨斗熨之。或上置艾灼之，妙。或以蔥白為一束， 
去須、葉，切為寸濃蔥餅，烘熱置臍上，仍以熨斗熨之，尤便而妙。 

<目錄>卷之三十三貫集·雜證謨\疝氣
<篇名>疝氣論列方
屬性：荔香散（新因二八） 川楝散（和三二六） 加味通心飲（寒三三） 暖肝煎（新熱十五） 理 
陰煎（新熱三） 龍膽瀉肝湯（寒六三） 六味丸（補百二十） 八味丸（補一二一） 葛花解酲湯 
（和一二四） 溫胃飲（新熱五） 腎氣丸（熱一七七） 歸脾湯（補三二） 加味五苓散（和一八 
四） 玉燭散（攻二四） 五積散（散三九） 丁香楝實丸（熱一七九） 蒼朮散（和三二八） 葵 
子湯（寒一二四） 天台烏藥散（和三二九） 桃仁煎（攻三九） 桃仁膏（和三百三十） 茵陳飲 
（新寒八） 《百選》十補丸（熱一七四） 神應散（熱一七五） 守效丸（和三三一） 《醫林》 
四神丸（熱一五三） 神佑丸（攻四八） 禹功散（攻四一） 三層茴香丸（熱一八一） 導水丸（ 
攻七一） 胡蘆巴丸（熱一七八） 六味回陽飲（新熱二） 大釐清飲（新寒五） 沉香桂附丸（熱 
百十一） 補中益氣湯（補三十） 補陰益氣煎（新補十六） 

<目錄>卷之三十三貫集·雜證謨\疝氣
<篇名>論外備用方
屬性：荔核散（和三二七 氣疝） 祛痛散（和七一 氣逆） 木香導氣丸（因二七六） 降椒酒（ 
和二三八 風濕） 苦楝丸（熱百八十 奔豚） 加減柴苓湯（和一九三 濕疝寒熱） 蟠蔥散（ 
熱百十 寒滯） 羊肉湯（熱一七六 寒疝） 疝氣神方（因二七二 二七四） 去鈴丸（因二七 
七） 奪命丹（熱一八二 陰寒） 當歸羊肉湯（熱一七六 寒疝） 川楝丸（因二七五 寒滯） 
固元丹（固三一 虛寒） 濕疝陰丸作痛（因二七九） 

<目錄>卷之三十三貫集·雜證謨\脫肛
<篇名>論證
屬性：大腸與肺為表里，肺熱則大腸燥結，肺虛則大腸滑脫，此其要也。故有因久瀉、久痢， 
脾腎氣陷而脫者。有因中氣虛寒，不能收攝而脫者。有因勞役吐瀉，傷肝脾而脫者。有因酒 
濕傷脾，色慾傷腎而脫者。有因腎氣本虛，關門不固而脫者。有因過用寒涼，降多亡陽而脫 
者。有因濕熱下墜而脫者。然熱者必有熱證，如無熱證。便是虛證。且氣虛即陽虛，非用溫 
補多不能效。凡小兒元氣不實者，常有此證。故陳自明曰∶大腸虛寒，其氣下陷，則肛門翻 
出；或因產努力，其肛亦然，是誠確見之論。 

<目錄>卷之三十三貫集·雜證謨\脫肛
<篇名>論治
屬性：《內經》曰∶下者舉之∶徐之才曰∶澀可去脫，皆治脫肛之法也。故古人之治此者，多 
用參、 、歸、術、川芎、甘草、升麻之類以升之補之，或兼用北五味、烏梅之類以固之澀 
之，仍外用熏洗收澀之藥，則無有不愈。凡中氣微虛而脫者，宜四君子湯，或五味異功散。 
中寒吐瀉而脫者，五君子煎，或溫胃飲。瀉痢不止而滑脫者，胃關煎，或加烏梅、北五味、 
文蛤、木香之屬以佐之。脾虛下陷而脫者，補中益氣湯，或舉元煎。陰虛肝腎不足而下陷者 
，補陰益氣煎。陰中陽虛而脫者，理陰煎，或大補元煎。以上諸證，凡虛中挾火，或熱赤， 
或腫痛，宜用補中益氣湯加黃連、黃芩、槐花之類加減治之。然必真有火證火脈，方可酌用 
寒涼。若非實火，則大忌苦寒。以防其沉降敗脾也。若婦人產後用力太過，肛門脫出者，宜 
六物煎加升麻，或用殿胞煎加人參。仍須用溫熱湯洗而收之。若濕熱下墜，疼痛脫肛甚者， 
抽薪飲、大釐清飲；微者，約營煎。 

<目錄>卷之三十三貫集·雜證謨\脫肛
<篇名>述古
屬性：薛立齋曰∶脫肛屬大腸氣血虛而兼濕熱。凡濕熱勝者，昇陽除濕湯。血熱者，四物加條 
芩、槐花。血虛者，四物加白朮、茯苓。兼痔而痛者，四物加槐花、黃連、升麻。久痢者， 
補中益氣湯加酒炒芍藥。中氣虛陷者，前湯加半夏、炮姜、五味、茯苓。腎虛者，六味 
丸。虛寒者，八味丸。 

<目錄>卷之三十三貫集·雜證謨\脫肛
<篇名>簡易方
屬性：一方 用五倍子末三錢，明礬末二錢，水二碗，煎沸熱洗，立收。 
一方 治脫肛三五寸者，先用五倍礬湯洗過，次用赤石脂為末，以油紙托上，四圍皆摻 
之，妙。 
一方 用桑葉、桃葉煎湯，入礬末，洗之則愈。或以蓖麻子搗膏藥貼頂心，則不下脫。 
一方 用鍛石炒熱，以帛包裹，令患人坐其上，冷即易之。 

<目錄>卷之三十三貫集·雜證謨\脫肛
<篇名>灸脫肛法
屬性：長強穴（灸三壯愈）、臍中（隨年壯）、百會（灸三壯，治小兒脫肛）。 

<目錄>卷之三十三貫集·雜證謨\脫肛
<篇名>脫肛論列方
屬性：四君子湯（補一） 五君子煎（新熱六） 大補元煎（新補一） 溫胃飲（新熱五） 四物湯（ 
補八） 大釐清飲（新寒五） 補中益氣湯（補三十） 胃關煎（新熱九） 六物煎（新因二十） 
昇陽除濕湯（和一七九） 舉元煎（新補十七） 六味丸（補百二十） 五味異功散（補四） 理陰 
煎（新熱三） 殿胞煎（新因十） 八味丸（補一二一） 補陰益氣煎（新補十六） 抽薪飲（新寒 
三） 約營煎（新寒二十） 

<目錄>卷之三十三貫集·雜證謨\脫肛
<篇名>論外備用方
屬性：縮砂散（因二八四 伏熱） 伏龍肝散（因二八八 擦敷） 真人養臟湯（和一九四） 蟠龍 
散（因二八七 擦敷） 熏洗熨法（因二百八十、二八一） 參術芎歸湯（因二八二 氣虛） 涼 
血清腸散（因二八三 血熱） 訶子人參湯（因二八五 虛陷） 

<目錄>卷之三十四天集·雜證謨\癲狂痴呆
<篇名>經義
屬性：《宣明五氣篇》曰∶邪入於陽則狂，邪入於陰則痹。搏陽則癲疾，搏陰則為喑。 
《生氣通天論》曰∶陰不勝其陽，則脈流薄疾，並乃狂。陽不勝其陰，則五臟氣爭，九 
竅不通。 
《調經論》曰∶血並於陰，氣並於陽，故為驚狂。 
《通天篇》曰∶太陽之人，多陽而少陰，必謹調之。無脫其陰，而瀉其陽。陽重脫者易 
狂，陰陽皆脫者，暴死不知人也。 
《本神篇》曰∶肝悲哀動中則傷魂，魂傷則狂忘不精。肺喜樂無極則傷魄，魄傷則狂， 
狂者意不存人。 
《脈解篇》曰∶太陽所謂甚則狂癲疾者，陽盡在上而陰氣從下，下虛上實，故狂癲疾也 
。陽明所謂病至則欲乘高而歌，棄衣而走者，陰陽復爭，而外並於陽，故棄衣而走也。 
《陽明脈解篇》帝曰∶足陽明之脈，病甚則棄衣而走，登高而歌，或至不食數日，逾 
垣上屋，所上之處，皆非其素所能也，病反能者何也？岐伯曰∶四肢者，諸陽之本也。陽盛 
則四肢實，實則能登高也。熱盛於身，故棄衣欲走也。陽盛則使人妄言罵詈，不避親疏而不 
欲食，故妄走也。 
《病能論》帝曰∶有病怒狂者，此病安生？岐伯曰∶生於陽也。陽氣者，因暴折而難 
決，故善怒也，病名曰陽厥。帝曰∶何以知之？岐伯曰∶陽明者常動，巨陽少陽不動，不動 
而動大疾，此其候也。帝曰∶治之奈何？曰∶奪其食即已。夫食入於陰，長氣於陽，故奪其 
食即已。使之服以生鐵洛為飲。夫生鐵洛者，下氣疾也。 
《通評虛實論》帝曰∶癲疾何如？岐伯曰∶脈搏大滑，久自已；脈小堅急，死不治。 
帝曰∶癲疾之脈，虛實何如？岐伯曰∶虛則可治，實則死。 
《大奇論》曰∶心脈滿大，癇螈筋攣。肝脈小急，癇螈筋攣。二陰急為癇厥。 
《邪氣臟腑病形篇》曰∶心脈緩甚為狂笑，微澀為癲疾。肺脈急甚為癲疾。腎脈急甚為 
骨癲疾。 
《奇病論》曰帝曰∶人生而有病癲疾者，病名曰何？安所得之？岐伯曰∶病名為胎病。 
此得之在母腹中時，其母有所大驚，氣上而不下，精氣並居，故令子發為癲疾也。 
《寒熱病篇》曰∶暴攣癇眩，足不任身。取天柱。 
《癲狂篇》曰∶癲疾始生，先不樂，頭重痛，視舉目赤，甚作極已而煩心，候之於顏。 
取手太陽、陽明、太陰，血變而止。癲疾始作，先反僵，因而脊痛，候之足太陽、陽明、太 
陰、手太陽，血變而止。癲疾始作，而引口啼呼喘悸者，候之手陽明、太陽。左強者攻其右 
，右強者攻其左，血變而止。治癲疾者，常與之居，察其所當取之處。病至，視之有過者瀉 
之，置其血於瓠壺之中，至其發時，血獨動矣。不動，灸窮骨二十壯。窮骨者， 骨也。骨 
癲疾者， 齒諸 分肉皆滿，而骨居，汗出煩 ，嘔多沃沫，氣下泄，不治。筋 
癲疾者，身倦攣急大，刺項大經之大杼脈。嘔多沃沫，氣下泄者，不治。脈癲疾者，暴仆， 
四肢脈皆脹而縱。脈滿，盡刺之出血不滿，灸之挾項太陽，灸帶脈於腰相去三寸，諸分肉本 
輸。嘔多沃沫，氣下泄者，不治。癲疾者，疾發如狂者，死不治。以上俱言癲疾。 
狂始生，先自悲也，喜忘苦怒善恐者，得之憂飢，治之取手太陰、陽明，血變而止，及 
取足太陰，陽明。狂始生，少臥不飢，自高賢也，自辯智也，自尊貴也，善罵詈，日夜不休 
，治之取手陽明、太陽、太陰、舌下少陰。視之盛者，皆取之。不盛，釋之也。狂言，驚， 
善笑，好歌樂，妄行不休者，得之大恐。治之，取手陽明、太陽、太陰。狂，目妄見，耳妄 
聞，善呼者，少氣之所生也。治之，取手太陽、太陰、陽明，足太陰、頭兩 。狂者 
多食，善見鬼神，善笑而不發於外者，得之有所大喜。治之，取足太陰、太陽、陽明；後取 
手太陰、太陽、陽明。狂而新發，未應如此者。先取曲泉左右動脈，及盛者見血，有頃已； 
不已，以法取之，灸骨 二十壯。以上俱言狂證。 
《長刺節論》曰∶病在諸陽脈，且寒且熱，諸分且寒且熱，名曰狂，刺之虛脈，視分盡 
熱病已止。病初發歲一發，不治，月一發，不治，月四五發，名曰癲病，刺諸分諸脈，其無 
寒者以針調之，病已止。 
《二十難》曰∶重陽者，狂；重陰者，癲。脫陽者，見鬼；脫陰者，目盲。 
《五十九難》曰∶狂癲之病，何以別之？然∶狂疾之始發，少臥而不飢，自高賢也。自 
辯智也。自倨貴也。妄笑，好歌樂，妄行不休是也。癲疾始發，意不樂，僵仆直視，其脈三 
部俱盛是也。 

<目錄>卷之三十四天集·雜證謨\癲狂痴呆
<篇名>論證（共二條）
屬性：癲狂之病，病本不同。狂病之來，狂妄之漸而經久難已；癲病之至，忽然僵仆而時作時 
止。狂病常醒，多怒而暴；癲病常昏，多倦而靜。由此觀之，則其陰陽寒熱，自有冰炭之異 
。故《難經》曰∶重陽者狂，重陰者癲，義可知也。後世諸家，有謂癲狂之病，大概是熱， 
此則未必然也。此其形氣脈氣自亦有據，不可不辨察陰陽，分而治之。 
一、癲，即癇也，觀《內經》所言癲證甚詳，而癇則無辨。即此可知。後世有癲癇、風 
癇、風癲等名，所指不一，則徒滋惑亂，不必然也。又如《別錄》所載五癇，曰馬癇、牛癇 
、豬癇、羊癇、雞癇者，即今人之謂羊癇、豬癇也。此不過因其聲之相似，遂立此名。可見 
癲癇無二，而諸家於癲證之外，又有癇證，誠屬牽強，無足憑也。又《千金方》有風癇、驚 
癇、食癇，及陰癇、陽癇之說，皆所當辨，並列後條。 

<目錄>卷之三十四天集·雜證謨\癲狂痴呆
<篇名>論治（共五條）
屬性：凡狂病多因於火。此或以謀為失志，或以思慮鬱結，屈無所伸，怒無所泄，以致肝膽氣 
逆，木火合邪，是誠東方實證也。此其邪乘於心，則為神魂不守；邪乘於胃，則為暴橫剛強 
。故治此者，當以治火為先，而或痰或氣，察其甚而兼治之。若止因火邪，而無脹閉熱結者 
，但當清火，宜抽薪飲、黃連解毒湯、三補丸之類主之。若水不制火，而兼心腎微虛者，宜 
硃砂安神丸，或服蠻煎、二陰煎主之。若陽明火盛者，宜白虎湯、玉泉散之類主之。若心脾 
受熱，叫罵失常，而微兼閉結者，宜清心湯、涼膈散、三黃丸、當歸龍薈丸之類主之。若因 
火致痰者，宜清膈飲、抱龍丸、生鐵落飲主之。甚者宜滾痰丸。若三焦邪實熱甚者，宜大承 
氣湯下之。若痰飲壅閉，氣道不通者，必須先用吐法，並當清其飲食。此治狂之要也。 
一、癲病多由痰氣。凡氣有所逆，痰有所滯，皆能壅閉經絡，格塞心竅，故發則旋暈僵 
仆，口眼相引，目睛上視，手足搐搦，腰脊強直，食頃乃蘇。此其倏病倏已者，正由氣之倏 
逆倏順也。故治此者，當察痰察氣，因其甚者而先之；至若火之有無，又當審其脈證而兼為 
之治也。氣滯者，宜排氣飲、大和中飲、四磨飲，或牛黃丸、蘇合丸、《集成》潤下丸之類 
主之。痰盛者，宜清膈飲、六安煎、二陳湯、橘皮半夏湯，或抱龍丸、硃砂滾涎丸之類主之 
。兼痰兼火者，宜清膈飲、硃砂安神丸、丹溪潤下丸之類主之。痰逆氣滯之甚者，必用吐法 
。吐後隨證調理之。 
一、癲癇證無火者多。若無火邪，不得妄用涼藥，恐傷脾氣，以致變生他證。且復有陰 
盛陽衰及氣血暴脫，而絕無痰火氣逆等病者，則凡四君、四物、八珍、十全大補等湯，或干 
姜、桂、附之類，皆所必用，不得謂癲癇盡屬實邪，而概禁補劑也。若真陰大損，氣不歸根 
，而時作時止，昏沉難愈者，必用紫河車丸，方可奏效。其有虛中挾實，微兼痰火不清，而 
病久不愈者，《集驗》龍腦安神丸最得其宜，隨證增減，可為法也。 
一、痴呆證，凡平素無痰，而或以鬱結，或以不遂，或以思慮，或以疑貳，或以驚恐， 
而漸致痴呆。言辭顛倒，舉動不經，或多汗，或善愁，其證則千奇萬怪，無所不至。脈必或 
弦或數，或大或小，變易不常。此其逆氣在心或肝膽二經，氣有不清而然。但察其形體強壯 
，飲食不減，別無虛脫等證。則悉宜服蠻煎治之，最穩最妙。然此證有可愈者，有不可愈者 
，亦在乎胃氣元氣之強弱，待時而復，非可急也。凡此諸證，若以大驚猝恐，一時偶傷心膽 
，而致失神昏亂者。此當以速扶正氣為主，宜七福飲，或大補元煎主之。 
一、小兒無狂證，惟病癲者常有之。凡小兒之病，有從胎氣而得者，有從生後受驚而得 
者。蓋小兒神氣尚弱，驚則肝膽奪氣而神不守舍，舍空則正氣不能主，而痰邪足以亂之。故 
凡治小兒之驚癇，必須先審正氣，然後察其病邪，酌宜治之。諸法俱載小兒門，所當詳究。 

<目錄>卷之三十四天集·雜證謨\癲狂痴呆
<篇名>述古（共四條）
屬性：《千金方》雲∶小兒之癇有三，風癇、驚癇、食癇也。風癇緣衣暖汗出，風因入也。初 
時先屈指如數，乃作。驚癇起於驚悸，大啼乃作。食癇其先不哺乳，而變熱後發。或先寒後 
熱者，皆食癇也。又雲∶病先身熱，掣縱，驚啼叫喚，而後發癇。脈浮者，為陽癇。病在六 
腑外，在肌肉，猶易治也。病先身冷，不驚掣，不啼叫，而病發時脈沉者，為陰癇。病在五 
髒內，在骨髓，難治也。 
陳無擇雲∶夫癲癇病，皆由驚動，使髒氣不平，郁而生涎，閉塞諸經，厥而乃成。或在 
母胎中受驚，或幼小感風寒暑濕，或飲食不節，逆於髒氣而成。蓋忤氣得之外，驚恐得之內 
，飲食屬不內外，三因不同，忤氣則一。 
愚謂此二家之說，雖若切當，然風寒外感，自有表證，飲食內傷，是有里證，俱未必亂 
神。若此而癲癇為病，則忽爾昏厥，此其病則專在心經，以及肝膽二髒，又非風寒飲食所能 
頓病若此者。且風癇之義，本以木邪所屬為言，亦非外感之謂，即有外感，或有飲食，亦無 
非因驚因恐相兼為病耳，若以三因並列之，則有未必然也。 
張子和曰∶肝屢謀，膽屢不決，屈無所伸，怒無所泄，肝木膽火隨炎入心，心火熾亢， 
神不守舍，久逆而成癲狂，一因也。有思慮過多，脾傷失職，心之官亦主思，甚則火熾，心 
血日涸，脾液不行，痰迷心竅，以致癲狂，二因也。 
丹溪曰∶大法行痰為主，黃連、南星、栝蔞、半夏，尋火尋痰，分多少而治，無不愈。 
有熱者，以涼藥清其心。有痰者，必用吐法。吐後，用東垣安神丸及平肝之藥，青黛、柴 
胡、川芎之類。 

<目錄>卷之三十四天集·雜證謨\癲狂痴呆
<篇名>簡易方
屬性：一方 治狂，邪觸發無時，披頭大叫，但欲殺人，不避水火者。用苦參為末，蜜丸桐子 
大。每服五、七十丸，白滾湯或清茶送下。 

<目錄>卷之三十四天集·雜證謨\癲狂痴呆
<篇名>灸法
屬性：間使（五壯）、人中（用小炷灸之）、骨 （二十壯）。 
兩手足大拇指，以二指並縛一處，灸爪甲角七壯。須於甲肉之半，令其四處着火。 

<目錄>卷之三十四天集·雜證謨\癲狂痴呆
<篇名>癲狂論列方
屬性：抽薪飲（新寒三） 白虎湯（寒二） 四君子湯（補一） 清心湯（寒三四） 清膈煎（新寒九） 
大補元煎（新補一） 排氣飲（新和六） 六安煎（新和二） 大和中飲（新和七） 抱龍丸（小 
八五） 滾痰丸（攻七七） 紫河車丸（小百七） 二陳湯（和一） 三黃丸（攻六八） 十全大補 
湯（補二十） 蘇合丸（和三七一） 牛黃丸（和三六五） 當歸龍薈丸（寒一六七） 八珍湯（補 
十九） 四物湯（補八） 硃砂安神丸（寒一四二） 七福飲（新補七） 玉泉散（新寒十五） 朱 
砂滾涎丸（攻七八） 二陰煎（新補十） 涼膈散（攻十九） 橘皮半夏湯（和十三） 三補丸（寒 
一六二） 四磨飲（和五二） 丹溪潤下丸（和百十六） 服蠻煎（新寒十九） 吐法（新攻一） 
《集成》潤下丸（和百十七） 生鐵落飲（寒七七） 大承氣湯（攻一） 黃連解毒湯（寒一） 《 
集驗》龍腦安神丸（和一四七） 

<目錄>卷之三十四天集·雜證謨\癲狂痴呆
<篇名>論外備用方
屬性：正心湯（補八一 心虛主熱） 寧心丸（補百十四 養心神） 辰砂妙香散（固十五） 抱膽 
丸（和三五七 驚氣結） 寧志丸（和三百六十 心風養神） 人參琥珀丸（和三六一 養心安 
神） 歸神丸（和三五九 神不守舍） 神應丹（和三六三 鎮驚痰） 五癇神應丸（和三六四） 
《秘方》半夏丸（和三六二 風痰） 辰砂丸（和三五八 痰氣結） 琥珀壽星丸（和百十三 
痰癇） 五生丸（熱九六 寒痰） 犀角丸（攻九一 風痰） 牛黃清心丸（攻三五 實熱） 

<目錄>卷之三十四天集·雜證謨\癃閉
<篇名>經義
屬性：《靈蘭秘典論》曰∶小腸者，受盛之官，化物出焉。三焦者，決瀆之官，水道出焉。膀 
胱者，州都之官，津液藏焉，氣化則能出矣。 
《宣明五氣篇》曰∶膀胱不利為癃，不約為遺溺。 
《生氣通天論》曰∶陽不勝其陰，則五臟氣爭，九竅不通。 
《口問篇》曰∶中氣不足，溲便為之變。 
《本輸篇》曰∶三焦者，足少陽太陰之所將，太陽之別也，並太陽之正，入絡膀胱，約 
下焦。實則閉癃，虛則遺溺。 
《奇病論》曰∶有癃者，一日數十溲，此不足也。（詳死生門八） 
《玉機真藏論》帝曰∶夫子言脾為孤髒，中央土以灌四傍，其太過與不及，其病皆何 
如？岐伯曰∶太過則令人四肢不舉，其不及則令人九竅不通，名曰重強。 
《氣厥論》曰∶胞移熱於膀胱則癃溺血，膀胱移熱於小腸，鬲腸不便，上為口糜。 
《經脈篇》曰∶肝所生病者，遺溺閉癃。足少陰之別，實則閉癃。 
《骨空論》曰∶督脈為病，癃痔遺溺。 
《厥論》曰∶厥陰之厥，則少腹腫痛，腹脹涇溲不利，好臥屈膝，陰縮腫， 內 
熱。 
《邪氣臟腑病形篇》曰∶腎脈微急為沉厥奔豚，足不收，不得前後。 
《痹論》曰∶腸痹者，數飲而出不得，中氣喘爭，時發飧泄。胞痹者，少腹膀胱按之內 
痛，若沃以湯，澀於小便，上為清涕。 
《經脈篇》曰∶足少陰之別，名曰大鐘。實則閉癃，虛則腰痛。 
《陰陽類論》曰∶二陰一陽，病出於腎，陰氣客游於心，脘下空竅，堤閉塞不通，四肢 
別離。 
《至真要大論》曰∶太陽之勝，隱曲不利，互引陰股。歲太陰在泉，少腹痛腫，不得小 
便。 
《五常政大論》曰∶涸流之紀，其病癃閉，邪傷腎也。 
《六元正紀大論》曰∶陽明司天之政，民病癃閉。 
《標本病傳》曰∶大小不利者，治其標。 
《熱病篇》曰∶癃，取之陰蹺及三毛上及血絡出血。 
《癲狂篇》曰∶內閉不得溲，刺足少陰、太陽與 上以長針。 

<目錄>卷之三十四天集·雜證謨\癃閉
<篇名>論證（共三條）
屬性：小水不通，是為癃閉，此最危最急證也。水道不通，則上侵脾胃而為脹，外侵肌肉而為 
腫，泛及中焦則為嘔，再及上焦則為喘，數日不通則奔迫難堪，必致危殆。今人一見此證， 
但知利水，或用田螺罨臍之法，而不辨其所致之本，無怪其多不治也。 
凡癃閉之證，其因有四，最當辨其虛實。有因火邪結聚小腸膀胱者，此以水泉乾涸，而 
氣門熱閉不通也。有因熱居肝腎者，則或以敗精，或以槁血，阻塞水道而不通也；若此者， 
本非無水之證，不過壅閉而然，病因有餘，可清可利，或用法以通之，是皆癃閉之輕證也。 
惟是氣閉之證，則尤為危候。然氣閉之義有二焉∶有氣實而閉者，有氣虛而閉者。夫膀胱為 
藏水之腑，而水之入也。由氣以化水，故有氣斯有水；水之出也，由水以達氣，故有水始有 
溺。經曰∶氣化則能出矣。蓋有化而入，而後有化而出；無化而出，必其無化而入，是以其 
入其出，皆由氣化，此即本經氣化之義，非單以出者言氣化也。然則水中有氣，氣即水也； 
氣中有水，水即氣也。今凡病氣虛而閉者，必以真陽下竭，元海無根，水火不交，陰陽痞隔 
，所以氣自氣，而氣不化水，水自水，而水蓄不行。氣不化水，則水腑枯竭者有之；水蓄不 
行，則浸漬腐敗者有之。氣既不能化，而欲強為通利，果能行乎？陰中已無陽，而再用苦寒 
之劑，能無甚乎？理本甚明，何知之者之不多見也？至若氣實而閉者，不過肝強氣逆，移礙膀 
胱，或破其氣，或通其滯，或提其陷，而壅者自無不去。此治實者無難，而治虛者必得其化 
，為不易也。故凡臨此證，不可不詳辨其虛實。 
一、仲景曰∶在尺為關，在寸為格，關則不得小便，格則吐逆。此誤認關格之義也，詳 
見關格門。 

<目錄>卷之三十四天集·雜證謨\癃閉
<篇名>論治（共七條）
屬性：一、火在下焦，而膀胱熱閉不通者，必有火證火脈，及溺管疼痛等證，宜大釐清飲、抽 
薪飲、益元散、玉泉散，及綠豆飲之類以利之。若肝腎實火不清，或遺濁，或見血者，大都 
清去其火，水必自通，前法俱可通用。 
一、氣閉證，當分虛實寒熱而治之。 
凡氣實者，氣結於小腸膀胱之間而壅閉不通，多屬肝強氣逆之證。惟暴怒鬱結者多有之 
，宜以破氣行氣為主。如香附、枳殼、烏藥、沉香、茴香之屬，兼四苓散而用之。若氣陷於 
下，藥力不能驟及者，當即以此藥多服，探吐以提其氣，使氣升則水自降也。有痰氣逆滯不 
通者。即以二陳湯、六安煎之類探吐之。有熱閉氣逆者，及以大釐清飲探吐之。有氣實血虛 
而閉者，用四物湯探吐之。凡氣實等證，無如吐之妙者，譬之滴水之器，閉其上竅，則下竅 
不通，開其上竅，則下竅必利。蓋有升則有降，無升則無降，此理勢之使然也。 
凡氣虛而小便閉者，必以素多斫喪，或年衰氣竭者，方有此證。正以氣有不化，最為危 
候，不易治也。然凡病此者，必其有漸，但覺小便短少，或便時費力，盒飯留心速治。若待 
其劇，恐無及也。但治此者，亦當辨其髒氣之寒熱。若素無內熱之氣者，是必陽虛無疑也。 
或病未至甚，須常用左歸、右歸、六味、八味等湯丸，或壯水以釐清，或益火以化氣，隨宜 
用之，自可漸杜其原。若病已至甚，則必用八味丸料，或加減《金匱》腎氣湯大劑煎服，庶 
可挽回。或疑桂附辛熱不敢輕用，豈知下元陽氣虧甚，得寒則凝，得熱則行。舍此二者，更 
有何物可以直達膀胱而使水因氣化也？若氣虛下陷，升降不利者，宜補中益氣湯主之，或即 
用此湯探吐之，最妙。若素稟陽髒內熱，不堪溫補，而小便閉絕者，此必真陰敗絕，無陰則 
陽無以化，水虧證也。治宜補陰抑陽，以化陰煎之類主之。或偏於陽亢而水不制火者，如東 
垣之用滋腎丸亦可，但此即火證之屬耳。 
一、大小便俱不通者，必先通其大便，則小便自通矣，宜八正散之類主之。 
一、久服桂附之屬，以致水虧陽亢，而小便不通者，宜解毒壯水，以化陰煎之類主之。 
甚者，以黃連解毒湯加分利滋陰等藥亦可。然尤惟綠豆飲為解毒之神劑。其有因久服陽藥， 
作用過多，火本不盛，單由水虧者，非六味地黃湯大劑滋之不可也。 
一、服分利既多，而小水愈不通者，此必下竭之證。察其水虧者，必須大補真陰；火虛 
者，必須峻補陽氣，氣達水行，其便自調。不可見其假實，恣意疏通，此與榨乾汁、 
枯油者何異？致令竭者愈竭，鮮不危矣。 
一、膀胱無水等證，有因泄瀉，水歸大腸而小水不通者，此當但治泄瀉，泄瀉止而水自 
利也。有因大汗多汗，氣從汗泄而小水不利者。此當調治營衛，表氣收而小便自利也。有虛 
勞亡血傷精，水隨液去，五內枯燥而小水不利者。此當調補真陰，血氣漸充而小水漸利也。 
凡此數者，皆膀胱無水枯涸之證。水泉既涸，故不可再加分利。內惟泄瀉證亦有可分利者， 
然亦不過十之三耳。諸如此者，當於各門詳察治之，皆非有水不通而為癃閉之類也。 
一、懷妊之婦，每有小便不通者，此以胎氣下陷，溺孔被壓而然。多以氣虛不能舉胎所 
致，宜八珍湯，補中益氣湯之類主之。若臨盆之際，胎壓膀胱而小便不通者，宜以手指托起 
其胎，則小水自出。 

<目錄>卷之三十四天集·雜證謨\癃閉
<篇名>通閉方法
屬性：凡治小水閉塞不通，危急之甚，諸藥不效者。速尋白菊花根搗爛，用生白酒沖和，取酒 
汁溫而飲之，神效。按此方或白花者一時難得，即不拘何色，但以家菊根代之，亦必無不效 
。一法治膀胱有溺，或因氣閉，或因結滯阻塞，不能通達，諸藥不效，危困將死者，用豬溲 
胞一個，穿一底竅，兩頭俱用鵝翎筒穿透，以線扎定，並縛住下口根下出氣者一頭，乃將溲 
胞吹滿，縛住上竅，卻將鵝翎尖插入馬口，解去根下所縛，手捻其胞，使氣從尿管透入膀胱 
，氣透則塞開，塞開則小水自出，大妙法也。 
一、通塞法∶凡敗精幹血，或溺孔結垢，阻塞水道，小便脹急不能出者。令病患仰臥， 
亦用鵝翎筒插入馬口，乃以水銀一二錢徐徐灌入，以手逐段輕輕導之，則諸塞皆通；路通而 
水自出，水出則水銀亦從而噴出，毫無傷礙，亦最妙法也。 
一、熏洗通便法∶凡偶有氣閉，小水不通，脹急危困之極者，速用皂角、蔥頭、王不留 
行各數兩，煎湯一盆，令病者，坐浸其中，熏洗小腹下體。久之，熱氣內達，壅塞自開，便 
即通矣。若系婦人，亦可用蔥數莖塞陰戶中，外加熏洗，其通尤速。 

<目錄>卷之三十四天集·雜證謨\癃閉
<篇名>述古（共三條）
屬性：易老雲∶寒在胞中，遏塞不入，熱在下焦，填塞不便，須用感北方寒水之化，氣味俱陰 
之藥，以除其熱，泄其閉塞。 
東垣治一人，病小便不利，目睛突出，腹脹如鼓，膝以上堅硬，皮膚欲裂，飲食不下， 
服甘淡滲利之藥皆不效。予曰∶疾急矣，非精思不能處。思至半夜，曰∶吾得之矣！經曰膀 
胱者，津液之腑，必氣化而能出焉。多服滲利之藥而痛益甚，是氣不化也。啟玄子云∶無陽 
則陰無以生，無陰則陽無以化。甘淡氣薄者皆陽藥，獨陽無陰，欲化得乎？遂以滋腎丸群陰 
之劑投之，再服愈。 
丹溪曰∶小便不通，有氣虛，有血虛，有實熱，有痰，有濕，有氣結下焦。血氣干者， 
死。 

<目錄>卷之三十四天集·雜證謨\癃閉
<篇名>癃閉論列方
屬性：抽薪飲（新寒三） 四苓散（和一八七） 八正散（寒百十五） 益元散（寒百十二） 玉泉散 
（新寒十五） 大釐清飲（新寒五） 化陰煎（新寒七） 滋腎丸（寒一六三） 二陳湯（和一） 六味 
湯（補百二十） 八味湯（補一二一） 補中益氣湯（補三十） 左歸飲（新補二） 右歸飲（新補 
三） 黃連解毒湯（寒一） 六安煎（新和二） 四物湯（補八） 《金匱》腎氣湯（補一二四） 
綠豆飲（新寒十四） 八味丸（補一二一） 

<目錄>卷之三十四天集·雜證謨\癃閉
<篇名>論外備用方
屬性：地髓湯（和三四五 閉痛） 疏鑿飲（和五三 水閉） 人參固本丸（補百六 陰虛） 五苓 
散（和一八二） 蔥白湯（和三百五十 氣閉欲死） 萬全木通湯（和三四九 利便） 導赤散（ 
寒一二二） 七正散（寒百十六 火閉） 導水茯苓湯（和六二 閉而腫） 蔥熨法（因二九一） 
清肺飲子（寒四十 氣分熱） 黃芩清肺飲（寒三八 氣熱） 葵子湯（寒一二四 膀胱熱） 
赤茯苓湯（寒一二三 膀胱熱） 《直指》黃芩湯（寒百七 心肺熱） 豬苓湯（和一八八 傷 
寒下後小便不通） 獨蒜通便方（因二八九） 龍膽瀉肝湯（寒六三 肝火） 十全大補湯（補二 
十） 三味牛膝湯（寒一二六 莖痛閉） 加味龍膽瀉肝湯（寒六四） 加味逍遙散（補九三 虛 
熱） 加味通心飲（寒三三 疝閉） 《良方》龍膽瀉肝湯（寒六二） 大連翹飲（寒七八 風熱 
）小便不通方（因二百九十） 

<目錄>卷之三十四天集·雜證謨\秘結
<篇名>經義
屬性：《金匱真言論》曰∶北方黑色，入通於腎，開竅於二陰。 
《氣厥論》曰∶膀胱移熱於小腸，膈腸不便 
《脈解篇》曰∶太陰所謂病脹者，得後與氣，則快然如衰也。 
《邪氣臟腑病形篇》曰∶腎脈微急，為不得前後。小腸病者，小腹痛，腰脊控睪而痛， 
時窘之後。 
《五常政大論》曰∶涸流之紀，其病痿厥堅下。其病癃閉，邪傷腎也。 
《六元政紀大論》曰∶不遠熱則熱至，淋 之病生矣。太陽所至為流泄禁止。燥勝 
則干。 
《至真要大論》曰∶太陰司天，病陰痹，大便難，陰氣不用，病本於腎。太陽之勝，隱 
曲不利，互引陰股。少陰之復，隔腸不便。 
《宣明五氣篇》曰∶腎惡燥。 
《髒氣法時論》曰∶腎苦燥，急食辛以潤之，開腠理，致津液通氣也。 
《雜病篇》曰∶厥氣走喉而不能言，手足清，大便不利，取足少陰。 

<目錄>卷之三十四天集·雜證謨\秘結
<篇名>論證（共二條）
屬性：秘結一證，在古方書有虛秘、風秘、氣秘、熱秘、寒秘、濕秘等說，而東垣又有熱燥、 
風燥、陽結、陰結之說，此其立名太煩，又無確據，不得其要，而徒滋疑惑，不無為臨證之 
害也。不知此證之當辨者惟二，則曰陰結、陽結而盡之矣。蓋陽結者，邪有餘，宜攻宜瀉者 
也；陰結者，正不足，宜補宜滋者也。知斯二者，即知秘結之綱領矣。若或疑余之說，而欲 
必究其詳。則凡雲風秘者，蓋風未必秘，但風勝則燥，而燥必由火，熱則生風，即陽結也。 
豈謂因風而宜散乎？有雲氣秘者，蓋氣有虛實，氣實者陽有餘，陽結也。氣虛者陽不足，陰 
結也，豈謂氣結而盡宜破散乎？至若熱秘、寒秘，亦不過陰陽之別名耳。再若濕秘之說，則 
濕豈能秘，但濕之不化，由氣之不行耳，氣之不行，即虛秘也，亦陰結也。總之，有火者便 
是陽結，無火者便是陰結。以此辨之，豈不瞭然？余故曰∶凡斯二者，即秘結之綱領也。 
一、秘結之由，除陽明熱結之外，則悉由乎腎。蓋腎主二陰而司開闔，故大小便不禁者 
，其責在腎，然則不通者，獨非腎乎。故腎熱者，宜涼而滋之。腎寒者，宜溫而滋之。腎虛 
者，宜補而滋之。腎乾燥者，宜潤而滋之。經曰∶腎苦燥，急食辛以潤之，開腠理，致津液 
通氣也，正此之謂。 

<目錄>卷之三十四天集·雜證謨\秘結
<篇名>論治（共七條）
屬性：一、陽結證，必因邪火有餘，以致津液乾燥。此或以飲食之火起於脾，或以酒色之火熾 
於腎，或以時令之火蓄於髒，凡因暴病，或以年壯氣實之人，方有此證。然必有火證火脈， 
內外相符者，方是陽結。治此者，又當察其微甚。邪結甚者，非攻不可，宜諸承氣湯、神佑 
丸、百順丸之類主之。邪結微者，宜清涼飲子、《元戎》四物湯，或黃龍湯、玉燭散之類主 
之。火盛不解者，宜涼膈散，大黃硝石湯、八正散、大釐清飲、大金花丸之類主之。火盛水 
虧，陰虛而燥者，宜丹溪補陰丸、人參固本丸，或六味地黃加黃柏、知母、麻仁之類主之。 
一、陰結證，但察其既無火證，又無火脈，或其人喜熱惡冷，則非陽證可知。然既無邪 
，何以便結不通？蓋此證有二，則一以陽虛，一以陰虛也。凡下焦陽虛，則陽氣不行，陽氣 
不行，則不能傳送而陰凝於下，此陽虛而陰結也。下焦陰虛，則精血枯燥，精血枯燥，則津 
液不到而腸臟干槁，此陰虛而陰結也。故治陽虛而陰結者，但益其火，則陰凝自化。宜右歸 
飲、大補元煎、大營煎之類主之。或以人參、當歸數錢煎湯，送右歸、八味等丸俱妙。治陰 
虛而陰結者，但壯其水，則涇渭自通。宜左歸飲、左歸丸、當歸地黃飲、五福飲、六味地黃 
丸之類主之。二者欲其速行，宜於前法中各加肉蓯蓉二三錢，以酒洗去咸，同煎服之，其效 
尤速。然此等證候，其來有漸，但初覺時，盒飯加意調理，自無不愈。若待氣血俱敗，則最 
難為力，而徒歸罪於藥之不效，亦何其不智也。以上陰結一證，雖氣血之分自當如此。然血 
虛者，亦必氣有不行；氣虛者，豈曰血本無恙？大都虛而兼熱者，當責其血分；虛而兼寒者 
，當責其氣分，此要法也。第今之世人，但知有熱秘，而不知有冷秘，所以《局方》有半硫 
丸，海藏有已寒丸之類，皆治此之良劑，所當察也。若欲兼溫兼補，似不若八味地黃丸及理 
陰煎之屬為更妙。 
一、大便本無結燥，但連日或旬日欲解不解，或解止些須而不能通暢，及其既解，則仍 
無干硬。凡此數者，皆非火證，總由七情、勞倦、色慾，以致陽氣內虧不能化行，亦陰結之 
屬也。此當詳察脾腎，辨而治之。病在脾者，宜治中焦，以理中湯、溫胃飲、五君子煎、歸 
脾湯、補中益氣湯之類主之。病在腎者，宜治下焦，以右歸飲、大補元煎、八味地黃湯之類 
主之。 
一、老人便結，大都皆屬血燥。蓋人年四十而陰氣自半，則陰虛之漸也。此外則愈老愈 
衰，精血日耗，故多有乾結之證。治此之法無他，惟虛者補之，燥者潤之而盡之矣。然亦當 
辨其虛實微甚，及有火無火，因其人而調理之可也。凡潤燥等劑，如導滯通幽湯、蓯蓉潤腸 
丸、搜風順氣丸、東垣潤腸丸、《衛生》潤腸丸、《元戎》四物湯、三仁丸、百順丸之類， 
皆可選用。又豕膏為潤燥之神劑，最當隨宜用之。其有大虛大熱者，宜用前陰陽結治法。許 
學士治年老虛人便秘，只用火麻仁、蘇子仁各半，研取汁服之，更煮粥食之，不必服藥而秘 
愈。 
一、便閉有不得不通者，凡傷寒雜證等病，但屬陽明實熱可攻之類，皆宜以熱結治法， 
通而去之。若察其元氣已虛，既不可瀉，而下焦脹閉又通不宜緩者，但用濟川煎主之，則無 
有不達。 
一、元氣薄弱之人，凡患傷寒雜證病氣不足等病，而有大便不行者，但察其胸腹下焦。 
若絕無脹實痞塞，急墜欲解等患，此其中本無實邪，即雖十日二十日不解，亦自無妨。切不 
可因其不便，強為疏導。蓋其胃口未開，食飲未進，則全賴中氣以為捍禦之本。但俟邪氣漸 
退，胃氣漸和，則自然通達，無足慮也。若腸臟本無滯礙，而強為通利以泄胃氣，遂至主不 
勝客者有之，邪因而陷者亦有之。此其害受於冥冥之中，而人多不知也。識之！慎之！ 
一、秘結證，凡屬老人、虛人、陰髒人，及產後、病後、多汗後，或小水過多，或亡血 
、失血、大吐、大瀉之後，多有病為燥結者。蓋此非氣血之虧，即津液之耗。凡此之類，皆 
須詳察虛實，不可輕用芒硝、大黃、巴豆、牽牛、芫花、大戟等藥，及承氣、神芎等劑。雖 
今日暫得通快，而重虛其虛，以致根本日竭，則明日之結必將更甚，愈無可用之藥矣。況虛 
弱之輩，幸得後門堅固，最是壽征。雖有澀滯，亦須緩治。但以養陰等劑，漸加調理，則無 
有不潤。故病家醫家凡遇此類，切不可性急欲速，以自取其敗，而致悔無及也。 

<目錄>卷之三十四天集·雜證謨\秘結
<篇名>述古（共四條）
屬性：東垣曰∶《金匱真言論》雲∶北方黑色，入通於腎，開竅於二陰。又雲∶大便難者，取 
足少陰。夫腎主五液，津液潤則大便如常，若饑飽失節，勞役過度，損傷胃氣，及食辛熱味 
濃之物而助火邪，耗散真陰，津液虧少，故大便結燥。然結燥之病不一，有熱燥，有風燥， 
有陽結，有陰結。又有老年氣虛，津液不足而結燥者。治法雲∶腎惡燥，急食辛以潤之。結 
者散之。如少陰不得大便，以辛潤之。太陰不得大便，以苦泄之。陽結者散之，陰結者溫之 
。仲景曰∶小便利而大便硬，不可攻下，以脾約丸潤之。食傷太陰，腹滿而食不化，腹響然 
不能大便者，以苦藥泄之。如血燥而不能大便者，以桃仁、酒制大黃通之。風結燥而大便不 
行者，以麻子仁加大黃利之。如氣澀而大便不通者，以郁李仁、枳實、皂角仁潤之。大抵治 
病必究其源，不可一概用巴豆、牽牛之類下之，損其津液，燥結愈甚，復下復結，極則以致 
導引於下而不通，遂成不救。噫！可不慎哉。又曰∶凡臟腑之秘，不可一例治，有虛秘，有 
實秘。實秘者，能飲食，小便赤，麻仁丸、七宣丸之類主之；胃虛而秘者，不能飲食，小便 
清，濃朴湯主之。蓋實秘者，物也；虛秘者，氣也。 
予觀此東垣之法，多從治標。雖末有虛實之辨，而用濃朴湯者，此但以有物無物言虛實 
。謂有物者，當下之。無物者，當行其氣耳。而於真陰虧損，邪正之虛實，則所未及。此其 
法固不可廢，亦不可泥也。 
丹溪曰∶古方有脾約證，制脾約丸。謂胃強脾弱，約束津液不得四布，但輸膀胱，故小 
便數而大便難者，曰脾約，與此丸以下脾之結燥，腸潤結化，津液入胃而愈。然既曰脾約， 
必陰血枯槁，內火燔灼，熱傷元氣。故肺受火邪而津竭，必竊母氣以自救；金耗則土受木傷 
，脾失轉輸，肺失傳送，宜大便秘而難，小便數而無藏蓄也。理宜滋養陰血，使陽火不熾， 
金行清化，脾土清健，津液入胃，則腸潤而通矣。今此丸用之熱甚而氣實，與西北方人稟之 
壯實者無有不安；若用之東南方人，與熱雖盛而氣血不實者，雖得暫通，將見脾愈弱而腸愈 
燥矣。須知在西北以開結為主，在東南以潤燥為主。 
王節齋曰∶若年高人脾虛血燥，易飢易飽，大便燥難，用白芍藥、當歸各一兩，人參七 
錢，升麻、炙甘草各四錢，山楂、大麥芽、桃仁（去皮尖，另研）各五錢。此老人常服藥也。 
薛立齋曰∶前證屬形氣病氣俱不足，脾胃虛弱，津血枯涸而大便難耳。法當滋補化源。 
又有脾約證，成無己曰∶胃強脾弱，約束津液不得四布，但輸膀胱，小便數而大便難者是也 
。宜用脾約丸。陰血枯槁，內火燔灼，肺金受邪，土受木克，脾肺失傳，大便秘而小便數者 
，宜用潤腸丸。此乃病氣有餘之治法也。經雲∶脾為至陰己土而主陰。然老弱之人，當補中 
益氣以生陰血。又曰∶腎開竅於二陰，大小便也。若腎經津涸者，用六味丸，脾肺氣虛者， 
補中益氣湯。脾經鬱結者，加味歸脾湯。氣血虛者，八珍湯。若發熱作渴飲冷，用竹葉黃 
湯。若膏粱濃味積熱者，加味清胃散。 

<目錄>卷之三十四天集·雜證謨\秘結
<篇名>陽結新按
屬性：余嘗治一少年，素好火酒，適於夏月，醉則露臥，不畏風寒。此其食性髒氣，皆有大過 
人者，因致熱結三焦，二便俱閉。余先以大承氣湯，用大黃五七錢，如石投水。又用神佑丸 
及導法，俱不能通，且前後俱閉，危劇益甚。遂仍以大承氣湯加生黃二兩，芒硝三錢，加牙 
皂二錢，煎服。黃昏進藥，四鼓始通，大便通而後小便漸利。此所謂盤根錯節，有非斧斤不 
可者，即此之類。若優柔不斷，鮮不害矣。 

<目錄>卷之三十四天集·雜證謨\秘結
<篇名>陰結新按
屬性：朱翰林太夫人，年近七旬，於五月時，偶因一跌，即致寒熱。群醫為之滋陰清火，用生 
地、芍藥、丹皮、黃芩、知母之屬，其勢日甚。及余診之，見其六脈無力，雖頭面、上身有 
熱，而口則不渴，且足冷至股。余曰∶此陰虛受邪，非跌之為病，實陰證也。遂以理陰煎加 
人參、柴胡，二劑而熱退，日進粥食二三碗；而大便以半月不通，腹且漸脹，咸以為慮，群 
議燥結為火，復欲用清涼等劑。余堅執不從，謂其如此之脈，如此之年，如此之足冷，若再 
一清火，其原必敗，不可為矣。經曰∶腎惡燥，急食辛以潤之，正此謂也。乃以前藥更加姜 
、附，倍用人參、當歸，數劑而便即通，脹即退，日漸撤消矣。病起之後，眾始服其定見。 

<目錄>卷之三十四天集·雜證謨\秘結
<篇名>秘結論列方
屬性：承氣湯（攻一） 黃龍湯（攻二一） 五君子煎（新熱六） 濃朴湯（和三三六） 八正散（寒 
百十五） 大補元煎（新補一） 涼膈散（攻十九） 大營煎（新補十四） 補中益氣湯（補三十） 
理中湯（熱一） 理陰煎（新熱三） 當歸地黃飲（新補二十） 溫胃飲（新熱五） 歸脾湯 
（補三二） 加味歸脾湯（補三三） 左歸飲（新補二） 右歸飲（新補三） 加味清胃飲（寒五五） 
左歸丸（新補四） 五福飲（新補六） 人參固本丸（補百六） 濟川煎（新補二一） 豕膏（新 
因二九） 《元戎》四物湯（攻二六） 六味丸（補百二十） 八味丸（補一二一） 丹溪補陰丸（ 
寒百六十） 麻仁丸（攻九二） 玉燭散（攻二四） 竹葉黃 湯（寒七） 脾約丸（攻九三） 八 
珍湯（補十九） 東垣潤腸丸（和三百四十） 三仁丸（和三三八） 百順丸（新攻六） 大釐清飲 
（新寒五） 《衛生》潤腸湯（和三三三） 七宣丸（攻九四） 清涼飲子（攻二五） 蓯蓉潤腸丸 
（和三四一） 神佑丸（攻四八） 大金花丸（攻五五） 導滯通幽湯（和三三五） 大黃硝石湯（ 
攻十四） 搜風順氣丸（和三四三） 

<目錄>卷之三十四天集·雜證謨\秘結
<篇名>論外備用方
屬性：三和散（和百五十 氣秘） 益血丹（補一五七 亡血久虛） 人參固本丸（補百六 陰虛） 
潤腸湯（和三三三 血燥） 通幽湯（和三三四 燥結痛） 半硫丸（熱一八七 虛冷秘） 皂 
角散（和三三七 通秘） 當歸承氣湯（攻六） 十全大補湯（補二十 虛秘） 犀角丸（攻九十 
痰火秘） 益血潤腸湯（和三四二 老人便秘） 調營活絡飲（和二八三） 大已寒丸（熱一七 
一寒秘） 木香檳榔丸（攻五十 積熱秘） 芍藥清肝散（寒六一） 當歸龍薈丸（寒一六七） 
桃仁承氣湯（攻四） 《聖惠》搜風順氣丸（和三四四 血燥熱） 

<目錄>卷之三十四天集·雜證謨\詐病
<篇名>論證
屬性：夫病非人之所好，而何以有詐病？蓋或以爭訟，或以鬥毆，或以妻外家相妒，或以名利相 
關，則人情詐偽出乎其間，使不有以燭之，則未有不為其欺者。其治之之法，亦惟借其欺而 
反欺之，則真情自露而假病自瘳矣。此亦醫家所必不可少者。 
仲景曰∶病者向壁臥，聞師到不驚起而 視，若三言三止，脈之咽唾者，此詐病 
也。設見脈自和處，或師持其脈病患欠者，皆無病也。但言此病大重，當須服吐下藥，針灸 
數十百處乃愈。 

<目錄>卷之三十四天集·雜證謨\詐病
<篇名>新按（共三條）
屬性：予向同數友游寓榆關，客邸內一友，素耽風月，忽於仲冬一日，譙鼓初聞，其友急叩予 
戶，啟而問之，則張皇求救。雲∶所狎之妓，忽得急證，勢在垂危，倘遭其厄，禍不可解。 
予隨往視之，見其口吐白沫，僵仆於地，以手摸之，則口鼻四肢俱冷，氣息如絕。陡見其狀 
，殊為驚駭，因拽手診之，則氣口和平，脈不應證。予意其脈和如此，而何以證危如是？第 
以初未經識，猶不知其為詐也。然沉思久之，則將信將疑，而複診其脈，則安然如故，如豁 
然省悟，豈即仲景之說也。遂大聲於病妓之傍曰∶此病危矣，使非火攻，必不可活；非用如 
棗如栗之艾，亦不可活；又非連灸眉心、人中、小腹數處，亦不可活，余寓有艾，宜速取來 
灸之。然火灸尚遲，姑先與一藥，使其能咽，咽後少有聲息，則生意已復，即不灸亦可。若 
口不能咽，或咽後無聲，當速灸可也。即與一藥，囑其服後即來報我。彼狡奴聞予之言，竊 
已驚怖。惟恐大艾着身，藥到即咽，咽後少頃，即哼聲出而徐動徐起矣。予次日問其所以， 
乃知為吃醢而發也。予聞之大笑，始知姊妹行中，奸狡之況有如此。 
又予在都中時，一相契金吾公，蓄二外家，其一則燕姬也，有母隨之。一日二外家相競，燕 
外家理屈，其母助惡，叫跳撒賴，遂至氣厥若死。乃令一婢抱持而坐，自暮及旦，絕無蘇意。 
清晨延予療之。予初入室，見其肉濃色黑，面青目瞑，手撒息微，及診其脈，則伏渺如脫， 
亦意其真危也。斯時也，欲施溫補，則慮其大怒之後，逆氣或有未散；欲加開導，則慮其脈 
之似絕，虛極有不能勝。躊躇未決，乃請複診。及入室再見，則不若前次之撒手，而十指交 
叉，抱腹仰坦於婢者之懷。因疑其前番撒手，今既能叉手，豈他人之所為乎？及着手再診， 
則似有相嫌不容之意，而拽之不能動，此更可疑也。因出其不意，卒猛一扯，則頓脫有聲， 
力強且勁。由是前疑始釋，謂其將死之人，豈猶力有如是乎？乃思其脈之若此者。或以肉濃 
氣滯，此北人稟賦多有之也。或以兩腋夾緊，此奸人狡詐亦有之也。若其面青息微，則怒氣 
使然，自不足怪。識見既定，因聲言其危，使聞灸法，以恐勝之。遂先投一劑，到咽即活。 
次日會公，因詢予曰∶日昨之病，固料其勢必危矣。然謂其為真邪，則何以藥甫其唇，而效 
之峻速有如此？謂其為假耶，則何以能終夜做作，而形證之肖似有如此？昨公所用之藥，果亦 
有何玄秘否？是皆不能無疑也。予曰∶予之玄秘，秘在言耳。但使彼懼，敢不速活。經曰∶ 
憂可勝怒，正此謂也。是可見人情之巧，其有最難測者皆如此，使昨非再診而再察之，則予 
亦幾為所誑矣。是以凡遇此類，不可不加之詳審。 
又一姻戚士子，為宦家所毆，遂臥病旬日，吐血盈盆。因喧傳人命，連及多人，延醫數 
輩，見其危劇之狀，皆束手遠避，防為所累也。最後予往視之，察其色，則絕無窘苦之意， 
診其脈，則總皆和緩如常。予始疑之，而繼則悟之，因潛語之曰∶他可欺也，予亦可欺耶？ 
此爾之血也，抑家禽之血耶？其人愕然。浼予無言，遂為調和，而相銜感而散。又一鄰 
婦，以妒外家作鬧，詬夫反目，因而病劇，則切牙瞪眼，僵厥不蘇。若命在呼吸間者。其夫驚 
惶無措，其外家連遭不堪。 予救之，則脈非其病，遂用前法治之，愈後其夫感謝，而 
不知為其所愚也。若此二人，則又人事中之常態，使不有懸朗之鑑，則此中變幻，有以假病 
而延成真病者。有以小忿而延成大禍者。茲予拂之若振埃。但為人造福，而且可防人之欺， 
故亦紀之，以資倉卒之急用。 

<目錄>卷之三十四天集·雜證謨\癘風
<篇名>經義
屬性：《風論》曰∶風氣與太陽俱入，行諸脈俞，散於分肉之間，與衛氣相干，其道不利，故 
使肌肉憤 而有瘍。衛氣有所凝而不行，故其肉有不行也。癘者，有營氣熱 ，其 
氣不清，故使鼻柱壞而色敗，皮膚瘍潰，風寒客於脈而不去，名曰癘風。或名曰寒熱。 
《長刺節論》曰∶病大風，骨節重，鬚眉墮，名曰大風。刺肌肉為故，汗出百日。刺骨 
髓，汗出百日，凡二百日鬚眉生而止針。癘風者，素刺其腫上，已刺，以銳針針其處，按出 
其惡氣，腫盡乃止。常食方食，無食他食。 
《脈要精微論》曰∶脈風成為癘。 

<目錄>卷之三十四天集·雜證謨\癘風
<篇名>論證
屬性：癘風，即大風也。又謂之癩風。俗又名為大麻風。此病雖名為風，而實非外感之風也。 
實以天地間陰厲濁惡之邪，或受風木之化而風熱化蟲，或受濕毒於皮毛而後及營衛，或犯不 
潔，或因傳染，皆得生蟲。蓋蟲者，厥陰主之，厥陰為風木，主生五蟲也。蟲之生也，初不 
為意，而漸久漸多，遂致不可解救，誠最惡最危最丑證也。又《千金》雲∶自作不仁極惡之 
業也，所以最為難治。觀孫真人云∶嘗治數百人，終無一人免於死者。蓋無一人能守禁忌故 
耳。唯一婦人，病癒後又服加減四物湯百餘劑，半年之上，方得經行，十分全愈。又，丹溪 
治五人，亦唯一婦人得免，以貧甚且寡，無物可吃也。外三四人者，越二三年皆復作而死。 
由此觀之，可見此證非得出奇秘方，鮮能取效。故予逢此證，不敢強以為知，而妄施治療， 
亦不敢強言治法，以惑後人。至若古人論治之法，亦甚詳悉，用之得宜，雖病根未必可拔， 
而延保餘年，夭枉自亦可免。由是遍求諸說，則惟薛立齋《癘瘍機要》論列已全，今擇其要 
，並諸論之得理者，詳述於下，以為證治之綱領雲。 

<目錄>卷之三十四天集·雜證謨\癘風
<篇名>述古論（共三條）
屬性：立齋曰∶大抵此證，多由勞傷氣血，腠理不密，或醉後房勞沐浴，或登山涉水，外邪所 
乘，衛氣相搏，濕熱相火，血隨火化而致。故淮揚閩廣間多患之。近代先哲雲∶感天地肅殺 
惡氣所致。其上體先見或多者，毒在上也；下體先見或多者，毒在下也。蓋氣分受邪則上多 
，血分受邪則下多，氣血俱受則上下齋見。凡眉毛先落者，毒在肺；面發紫泡者，毒在肝； 
腳底先痛或穿者，毒在腎；遍身如癬者，毒在脾；目先損者，毒在心，此五臟受病之重者也 
。又一曰皮死，麻木不仁；二曰肉死，針刺不痛；三曰血死，潰爛；四曰筋死，指脫；五曰 
骨死，鼻柱壞。此五臟受傷之不可治者也。若聲啞目盲，尤為難治。又治法當辨本證、兼證 
、變證、類證、陰陽虛實而斟酌焉。若妄投燥熱之劑，膿水淋漓則肝血愈燥，腎水愈枯，相 
火愈旺，反成敗證矣。 
一、癘瘍所患，非止一髒。然其氣血無有弗傷，兼證無有弗見，況積歲而發見於外。須 
分經絡之上下，病勢之虛實，不可概施攻毒之藥，當先助胃壯氣，使根本堅固，而後治其瘡 
可也。經雲∶真氣奪則虛，邪氣勝則實。凡雲病屬有餘者，當察其元氣不足。 
《耆婆惡病論》曰∶疾風有四百四種，總而言之不出五種，即是五風∶一曰黃風，二曰 
青風，三曰白風，四曰赤風，五曰黑風，其風合五臟，故曰五風。五風生五蟲∶黃風生黃蟲 
，青風生青蟲，白風生白蟲，赤風生赤蟲，黑風生黑蟲，食人五臟。若食人脾，語變聲散。 
食人肝，眉睫墮落。食人心，遍身生瘡。食人肺，鼻柱崩倒，鼻中生 肉。食人腎，耳鳴啾 
啾，或如車行雷鼓之聲。若食人皮，皮膚頑痹。食人筋，肢節墮落。五風合五臟，蟲生致多 
，入於骨髓，往來無礙，壞於人身，名曰疾風。疾風者，是癘風之根本也。病之初起，或如 
針錐所刺，名曰刺風。或如蟲走，名曰游風。遍身掣動，名曰 風。不覺痛癢，名曰 
頑風。肉起如桃李小棗核，從頭面起者，名曰順風。從兩腳起者，名曰逆風。如連錢團圓， 
赤白青烏斑駁，名曰KT 風。或遍體生瘡，或如疥癬，或如魚鱗，或如榆莢，或癢或痛 
，黃汁流出，肢節壞爛，為膿為血，或不癢不痛，或起或滅，青黃赤白黑，變易不定。病起 
之由，皆因冷熱不調，流於五臟，通徹骨髓，用力過度，飲食雜穢，房室不節，虛勞動極， 
汗流遍體。因茲積熱於五臟，致生多蟲，食人五臟、骨髓、皮肉、筋節，久久敗壞，名曰癘 
風。惟見黑蟲者，最為難治，人得此疾，速宜棄家室財物，離妻外家，入山靜養療治，無有不 
瘥。 

<目錄>卷之三十四天集·雜證謨\癘風
<篇名>述古治法（共八條）
屬性：薛立齋曰∶凡癘瘍，當知有變有類之不同，而治法有汗有下，有砭刺攻補之不一。蓋兼 
證當審輕重，變證當察先後，類證當詳真偽，而汗、下、砭刺、攻補之法，又當量其人之虛 
實，究其病之原委而施治之。蓋虛者，形氣虛也；實者，病氣實而形氣未必實也。 
一、癘瘍砭刺之法，子和張先生謂∶一汗抵千針。蓋以砭血不如發汗之周遍也。然發汗 
即出血，出血即發汗，二者一律。若惡血凝滯在肌表經絡者，宜刺宜汗，取委中出血則效。 
若惡毒蘊結於臟腑，非蕩滌其內則不能痊。若毒在外者，非砭刺遍身患處及兩臂腿腕，兩手 
足指縫各出血，其毒必不能散。若表里俱受毒者，非外砭內泄，其毒決不能退。若上體多， 
宜用醉仙散，取其內蓄惡血從齒縫中出，乃刺手指縫並臂腕，以去肌表毒血。若下體多，宜 
用再造散，令惡血陳蟲從谷道中出，仍針指足縫並腿腕，隔一二日更刺之，以血赤為度。如 
有寒熱頭痛等證，當大補氣血為主。 
一、癘瘍服輕粉之劑，若腹痛去後，兼有膿穢之物，不可用藥止之。若口舌腫痛，穢水 
時流，作渴、發熱喜冷。此為上焦熱毒，宜用瀉黃散。若寒熱往來，宜用小柴胡湯加知母。 
若口齒縫出血，發熱而大便秘結，此為熱毒內淫，宜用黃連解毒湯。若大便調和，用《局方 
》犀角地黃湯。若穢水雖盡，口舌不愈，或發熱作渴而不飲冷，此虛熱也，宜七味白朮散。 
一、癘瘍手足腿臂或各指拳攣者，由陰火熾盛，虧損氣血，當用加味逍遙散加生地黃， 
及換肌散兼服。 
一、癘瘍生蟲者，以五方風邪翕合，相火制金，金衰不能平木，所以化蟲。內食五臟， 
而證則見於外也。宜用升麻湯送瀉清丸，或樺皮散以清肺肝之邪。外灸承漿，以疏陽明、任 
脈，則風熱息而蟲不生矣。若肝經虛熱者，佐以加味逍遙散、六味地黃丸。 
徐東皋曰∶經雲∶汗之則瘡已。況癩之為風，尤瘡之最惡者。故曰∶癘風諸瘡熱久，熱 
則生風，且癘風尤染肅殺之氣而成者，若非汗法，何以去其毒風？所以汗之一法，乃治癘之 
最要者。其餘諸方，次第用之可也。凡患人身上癢甚，蓋以風邪氣鬱，血不榮敷而然，宜四 
物湯加黃芩、白芷調浮萍末服，發汗而愈。 
一、癘風灸法，先服樺皮散，自少至多，服五七日，灸承漿穴七壯。灸瘡愈後，再灸之 
。凡三灸之後，服二聖散泄熱，祛血中之風邪，時更以升麻湯送下瀉清丸為佳。倘年深日久 
，即以愈風丹、換骨丹等方，詳而用之。 
一、凡大風初起，頭面搔癢，更有紅紫疹塊起者，即可服防風通聖散加苦參、天麻、蟬 
蛻數十帖，外用七珍湯浴洗，發汗則易愈。大忌五辛葷腥濃味半年，必不再發。 

<目錄>卷之三十四天集·雜證謨\癘風
<篇名>述古變證治法（共三條）
屬性：立齋曰∶一身起疙瘩，搔破膿水淋漓，若寒熱往來者，肝經氣血虛而有火也。用八珍湯 
加丹皮、柴胡。寒熱內熱者，血氣弱而虛熱也。八珍湯倍加參、術。若惡寒形寒者，陽氣虛 
寒也。用十全大補湯。若肌膚搔如帛隔者，氣血不能外榮也，人參養營湯。若面部抓之麻木 
，氣血不能上榮也。補中益氣湯。若痿弱筋攣者，血氣不能滋養也。補中益氣湯佐以六味地 
黃丸。 
一、遍身疙瘩，或隱疹搔癢，此風熱傷血，用羌活當歸散。氣虛者，佐以補中益氣湯加 
山梔、鈎藤鈎。血虛者，佐以加味逍遙散加鈎藤鈎。若手足皴裂，不問黯白，或於手足腿腕 
搔起白皮，此風熱燥澀也。用清胃散加芍藥。 
一、面赤搔癢，或眉毛脫落，此屬肺經風熱。用人參消風散、樺皮散。氣虛用補中益氣 
湯加天麻、僵蠶。血虛用加味逍遙散加鈎藤鈎。若面發紫泡，或成塊，或眉毛脫落，屬肝經 
風熱。先用小柴胡湯加山梔、丹皮、鈎藤鈎，後用加味逍遙散。凡證屬肝經血燥生風者，但 
宜滋腎水生肝血，則火自息，風自定，癢自止。 

<目錄>卷之三十四天集·雜證謨\癘風
<篇名>兼證治法
屬性：一、癘瘍之有兼證變證，凡如表里臟腑諸病，無不有之，其各治法亦已具悉各門。但有 
所值，即宜隨證參用之，左右逢源，無弗善也，重錄資繁，茲不贅及。 

<目錄>卷之三十四天集·雜證謨\癘風
<篇名>解諸毒
屬性：一、敷砒霜，患處作痛或腐潰者，用濕泥頻塗換之。若毒瓦斯入腹，胸膈苦楚，或作吐瀉 
，飲冷米醋一二杯即止，多亦不妨。生綠豆末、芝麻油俱可。敷貼雄黃藥，悶亂或吐瀉，用 
防己煎湯解之。服辛熱藥而眉發脫落者，乃肝經血傷而火動，非風也。用四物湯、六味丸， 
以滋肝血生腎水。服川烏、草烏等藥，悶亂流涎，或昏憒嘔吐，或出血、吐血。用大豆、遠 
志、防風、甘草，任用一味煎湯解之。大凡服風藥過多，皆宜用之，如未應，急用甘草生薑 
汁。敷貼巴豆之藥，患處作痛，肌肉潰爛，以生黃連為末，水調敷之。若毒入內，吐瀉等證 
，更以水調服一二錢，或大小豆、菖蒲汁，皆可。敷貼藜蘆，毒入內，煎蔥湯解之。服祛風 
克伐之藥，嘔吐少食，胸膈不利，或形氣倦怠等證，用六君子湯以補陽氣。若煩熱作渴，飲 
食不思，或晡熱內熱，面赤發熱。用四物湯加參、術以生陰血。余從各門治之。 

<目錄>卷之三十四天集·雜證謨\癘風
<篇名>禁忌
屬性：人之患斯疾者，多由嗜欲不謹所致。治斯疾者，速當斷戒葷腥鹽醬，一切濃味。只宜清 
心寡慾，絕色忘慮，幽陷林泉，屏棄世務，早早救療，庶幾可活。稍不守禁，每見愈而復作 
，及致危劇，莫能再救，總以其不守禁忌也。 

<目錄>卷之三十四天集·雜證謨\癘風
<篇名>癘風論列方
屬性：醉仙散（外二百七十） 再造散（外二七三） 黃連解毒湯（寒一） 換肌散（外二七二） 換 
骨丹（和二七九） 七味白朮散（小七） 七珍湯（外二八三） 八珍湯（補十九） 六味地黃丸（ 
補百二十） 四物湯（補八） 二聖散（外二六七） 十全大補湯（補二十） 愈風丹（外二六六） 
瀉黃散（寒五七） 補中益氣湯（補三十） 樺皮散（外二六八） 六君子湯（補五） 人參消風 
散（散四七） 清胃散（寒五四） 小柴胡湯（散十九） 人參養營湯（補二一） 瀉清丸（寒一五 
一） 防風通聖散（攻十六） 加味逍遙散（補九四三） 《局方》犀角地黃湯（寒七九） 

<目錄>卷之三十四天集·雜證謨\癘風
<篇名>論外備用方
屬性：升麻湯（外二六九） 浮萍散（外二七一） 白花蛇丸（外二七四） 皂角散（外二七八） 雷 
丸散（外二七九） 白花蛇膏（外二七五） 行藥方（外二七七） 硫黃酒（外二八二） 防風天麻 
丸（外二七六） 苦參酒（外二八一） 烏頭湯（外二八四） 洗癘方（外二八六） 敷癘方（外二 
八五） 黑虎丹（外二百八十） 

<目錄>卷之三十五天集·雜證謨\諸蟲
<篇名>經義
屬性：《厥病篇》曰∶腸中有蟲瘕及蛟 ，皆不可取以小針。心腸痛， 作痛腫聚 
，往來上下行，痛有休止，腹熱喜渴，涎出者，是蛟 也。以手按聚而堅持之，無令 
得移，以大針刺之，久持之，蟲不動，乃出針也。HT 腹 痛，形中上者。 
《口問篇》帝曰∶人之涎下者，何氣使然？岐伯曰∶飲食者，皆入於胃，胃中有熱則 
蟲動，蟲動則胃緩，胃緩則廉泉開，故涎下。補足少陰。 
《五癃津液別篇》曰∶中熱則胃中消谷，消谷則蟲上下作，腸胃充郭，故胃緩。胃緩則 
氣逆，故唾出。 
《上膈篇》曰∶氣為上膈者，食飲入而還出。蟲為下膈，下膈者，食 時乃出。（ 
詳噎膈門） 
《氣交變大論》曰∶歲木不及，收殺氣行，寒雨害物，蟲食甘黃，脾土受邪。歲土不及 
，復則收政嚴峻，名木蒼凋，蟲食甘黃，氣客於脾。 
《論疾診尺篇》曰∶肘後粗以下三四寸熱者，腸中有蟲。 
《邪氣臟腑病形篇》曰∶脾脈微滑為蟲毒 蠍腹熱。 

<目錄>卷之三十五天集·雜證謨\諸蟲
<篇名>論證（共三條）
屬性：蟲之為病，人多有之，由於化生，誠為莫測。在古方書雖曰由濕、由熱、由口腹不節、 
由食飲停積而生，是固皆有之矣。然以常見驗之，則凡髒強氣盛者，未聞其有蟲，正以隨食 
隨化，蟲自難存；而蟲能為患者，終是髒氣之弱，行化之遲，所以停聚而漸致生蟲耳。然則 
或由濕熱，或由生冷，或由肥甘，或由滯膩，皆可生蟲，非獨濕熱已也。然以上數者之中， 
又惟生冷生蟲為最。即如收藏諸物，但着生水，或近陰濕，則最易蛀腐，非其義乎？故凡欲 
愛養小兒，即當節其水果，以防敗脾，此實緊要之一端也。至若治蟲之法，雖當去蟲，而欲 
治生蟲之本以杜其源，猶當以溫養脾腎元氣為主，但使髒氣陽強，非惟蟲不能留，亦自不能 
生也。余制有溫髒丸方，最所宜也。 
一、蟲之為病，其類不一，或由漸而甚，或由少而多，及其久而為害，則為腹痛食減， 
漸至羸瘠而危者有之。凡蟲痛證，必時作時止，來去無定，或嘔吐青黃綠水，或吐出蟲，或 
痛而坐臥不安，或大痛不可忍，面色或青或黃或白，而唇則紅，然痛定則能飲食者，便是蟲 
積之證，速宜逐之。 
《本事方》雲∶心蟲曰蛔，脾蟲曰寸白，腎蟲如寸截絲縷，肝蟲如爛杏，肺蟲如蠶，皆 
能殺人，惟肺蟲為急。肺蟲居葉之內，蝕人肺系，故成瘵疾。咯血聲嘶，藥所不到，治之為 
難。 

<目錄>卷之三十五天集·雜證謨\諸蟲
<篇名>論治（共四條）
屬性：治蟲之劑，凡蟲勢驟急，上攻心腹作痛者，宜掃蟲煎先治其標。若蟲積堅固者，宜獵蟲 
丸、遇仙丹、木香檳榔丸、百順丸之類主之。或稍緩而質弱者，宜蕪荑散、化蟲散之類主之 
。丹溪雲∶打蟲方用楝樹根、檳榔、鶴虱，夏取汁，冬濃煎飲之。又萬應丸最妙。 
一、治蟲之法，按丹溪雲∶上半月蟲頭向上，易治，下半月蟲頭向下，難治。先以肉汁 
或糖蜜引蟲頭向上，然後用藥。此皆法之善者，然此惟緩治之法耳。然蟲證甚急，又安能必 
待其時乎？且以望前望後辨蟲頭，亦若渺茫無據，惟先用香餌而蟲頭可引，豈非望後之治， 
亦自有法。又何慮其難治也。 
徐東皋雲∶治蟲之方固多，而用之者不知其法，則亦不能下蟲。如丹溪雲蟲頭向下之時 
，必須俟其向上，法當行於月半之前也。若蟲得食，則不食藥，亦不能下蟲，而徒瀉其虛也 
。故雖有方，不知其法，則方亦不效。凡欲下蟲，必先一日不食，而使蟲飢，次早五更用油 
煎肉，嚼之良久，腹內蟲聞肉香，頭皆向上而欲食，乃以雞蛋煎餅和藥，嚼而食之，須臾服 
蔥湯或白水，少少以助藥力下行，不超時而蟲俱下，甚至數升。然後以白粥補之，隨服補劑 
調理脾胃，而疾可悉愈。 
一、驗治法。昔一人患心腹大痛，或止或作，痛不可忍，凡用去積行氣等藥，百方不效 
。但於痛極時須用拳捶之，痛得少止，而旋止旋作，久不能愈，日加困弊，莫測其故。忽一 
胡僧見之，曰余能治也。遂令病者，先食香餌，繼進一丸，打下一硬嘴異蟲，遂愈。此因蟲 
齧腸臟，所以痛極，捶之，則五內震動，蟲亦畏而斂伏。不捶而蟲得自由，所以復作。此亦 
驗蟲奇法。故凡見心腹痛證，但用揉按，重捻而痛得暫止者，多有因蟲而然也。 

<目錄>卷之三十五天集·雜證謨\諸蟲
<篇名>蛔蟲（共五條）
屬性：凡諸蟲之中，惟蛔蟲最多，其逐治之法總若前條，然旋逐旋生，終非善策，欲杜其源， 
必須溫養脾胃，脾胃氣強，蟲自不生矣。故凡逐蟲之後，或於未逐之先。若欲調補脾腎，則 
如歸脾湯、溫胃飲、五君子煎、理中湯，或理陰煎之屬，皆所宜也。若欲兼蟲而治之，則惟 
溫髒丸為最善。凡治蟲之法，或攻或補，自有緩急先後之宜，所當詳辨，不可任意忽略也。 
《巢氏病源》曰∶凡腹中痛，其脈法當沉弱，今脈反洪大者，是蛔蟲也。 
《醫余》曰∶蛔蟲亦九蟲之數，人腹中皆有之。小兒失乳而哺早，或食甜食過多，胃虛 
而熱，生蟲。令人腹痛噁心，口吐清水，腹上青筋。用火煨使君子與食，以殼煎湯送下，甚 
妙。然世人多於臨臥服之，又無日分，多不驗。惟月初四五里五更而服之，至日午前蟲盡下 
，可用溫平和胃藥調理一二日。凡蟲在腹中，月上旬頭向上，中旬橫之，下旬頭向下。故中 
旬下旬用藥則不入蟲口，所以不驗也。牛馬之生子，上旬生者，行在母前，中旬生者，並肩 
而行，下旬生者，後隨之。貓之食鼠亦然。天地自然之理，物皆由之而莫知之。 
傷寒門有吐蛔、蛔厥證治。嘔吐門有吐蛔治法，並吐蛔治按。腫脹門有孫一奎蛔蟲按， 
俱當參閱。 
《外台》用苦楝湯治蛔蟲。 

<目錄>卷之三十五天集·雜證謨\諸蟲
<篇名>寸白蟲（共三條）
屬性：此蟲長寸許，色白，其狀如蛆，母子相生，有獨行者，有個個相接不斷者，故能長至一 
二丈。治寸白蟲無如榧子煎，其效如神。 
《本事方》雲∶用《良方》錫灰、蕪荑、檳榔者極佳，五更服則蟲盡下。以此為末，用 
石榴根煎汁送下三錢，或丸服亦可。 
《庚志》雲∶趙子山，字景高，寓居邵武軍天王寺，苦寸白蟲為患。醫者咸雲∶是疾當 
止酒。然以素所耽嗜，欲罷不能。一夕醉於外舍，至夜半口乾舌燥，倉卒無湯飲，適見廊廡 
下有瓮水，月色下照，瑩然可掬，即酌而飲之，甚甘如飴，連飲數酌，乃就寢。迨曉蟲出盈 
席，覺心腹頓寬，宿疾遂愈。一家皆驚異，驗其所飲，蓋寺仆日織草履浸紅藤根水也。 

<目錄>卷之三十五天集·雜證謨\諸蟲
<篇名>小兒疳蟲（名曰疳）
屬性：小兒疳 ，亦由飲食過傷，致成疳積。身熱腹大，面黃，四肢無力，昏睡，鼻爛汁 
臭，齒齦生瘡，或下痢黑血。皆腹中有蟲故也。宜九味蘆薈丸、追蟲丸、四味肥兒丸、七味 
肥兒丸、蟾蜍丸之類主之。蟲去之後，仍當調補氣血。 

<目錄>卷之三十五天集·雜證謨\諸蟲
<篇名>應聲蟲（共二條）
屬性：《泊宅編》雲∶水州通判聽軍員毛景得奇疾，每語喉中必有物作聲相應。有道人教令誦 
本草藥名，至藍而默然。遂取藍搗汁飲之，少頃吐出肉塊長一寸余，人形悉具，自後無聲。 
陳正敏《遁齋閒覽》載楊 中年得異病，每發言應答，腹中有小聲效之，數年間 
其聲漸大。有道人見而驚曰∶此應聲蟲也，久不治，延及妻子，宜讀本草，遇蟲不應者，當 
取服之。 如言，讀至雷丸，蟲無聲，乃頓服之，遂愈。後正敏至長沙，遇一丐者亦 
有是疾，環而觀之者甚眾。因教服雷丸，丐者亦愈。 

<目錄>卷之三十五天集·雜證謨\諸蟲
<篇名>九蟲
屬性：《千金要方》雲∶人腹中生蟲，大率有九，皆能食人臟腑。一曰伏蟲，長四分，群蟲之 
主也。二曰蛔蟲，長一尺，生發多則貫心而殺人。三曰白蟲，長一寸，子孫相生，其母轉大 
，長至四五丈，亦能殺人。四曰內蟲，狀如爛杏，令人煩滿。五曰肺蟲，狀如蠶，令人咳嗽 
。六曰胃蟲，狀如蝦蟆，令人嘔吐胃逆喜噦。七曰弱蟲，又名膈蟲，狀如瓜瓣，令人多唾。 
八曰赤蟲，狀如生肉，令人腸鳴。九曰蟯蟲，致細微，形如菜蟲，居廣腸之間，多則為痔， 
劇則為癩。因人瘡痍，即生諸癰疽、癬 、 疥、齲蟲，無所不為，其害匪細。凡此 
諸蟲，大則根據附臟腑之間，小則侵蝕肌膚之內。若元氣尚實，未為大害，稍有虛損，遂肆其 
毒，甚至如勞瘵殺人，及傳屍疰怪，或應聲溪鼠之類。而非理之可測者多矣。業醫者，不可 
不究其所致之本，及治之之法也。 

<目錄>卷之三十五天集·雜證謨\諸蟲
<篇名>狐惑（共二條）
屬性：仲景曰∶狐惑之為病，狀如傷寒，默默欲眠，目不得閉，起臥不安，蝕於喉為惑，蝕於 
陰為狐，不欲飲食，惡聞食臭，其面目乍赤、乍白、乍黑。蝕於上部則聲啞，甘草瀉心湯 
主之。蝕於下部則咽干，苦參湯洗之。蝕於肛者，雄黃熏之。愚按∶此仲景雲狐惑之為病， 
狀如傷寒，則可見本非傷寒也。而後世即以狐惑為傷寒者，豈非誤乎！ 
《千金要方》曰∶凡得傷寒及天行熱病，腹中有熱。又食少，腸胃空虛，三蟲行作求食 
，蝕人五臟及下部。若齒齦無色，舌上盡白，甚者唇里有瘡，四肢沉重，忽忽喜眠，當數看 
其上唇內有瘡唾血，唇內如粟瘡者，心內懊 痛悶，此蟲在上蝕其五臟；下唇內生瘡者 
，其人喜眠，此蟲在下，蝕其下部。人不能知，可服此蝕蟲藥，不爾， 蟲殺人。又曰 
∶凡患濕 者，多是熱病後，或久瀉不止，或有客熱結在腹中，或易水土，溫涼氣着， 
多生此病。亦有干 ，不甚瀉痢，而下部瘡癢。不問乾濕，久則殺人。凡濕得冷則苦痢 
，單煮黃連及艾葉、苦參之屬，皆可用之。若病患齒齦無色，舌上白者，或喜眠煩憒，不知 
痛癢處，或下痢，急治下部。不曉此者，但攻其上，不以下部為意，下部生蟲，蟲蝕其肛， 
肛爛見五臟便死，燒艾於竹筒熏之。 

<目錄>卷之三十五天集·雜證謨\諸蟲
<篇名>諸蟲方
屬性：一、傳屍勞瘵未甚者，宜早用神授散。（因二五五） 
一、 蟲內蝕，下部生瘡，宜雄黃兌散主之。（因二五七） 
一、大孔蟲癢方。（因二五八） 
一、銀硃煙，用治膚腠諸蟲，無不神妙。（新因五三） 

<目錄>卷之三十五天集·雜證謨\諸蟲
<篇名>諸蟲論列方
屬性：掃蟲煎（新和十四） 獵蟲丸（新攻五） 蕪荑散（和三一九） 追蟲丸（攻九七） 化蟲散（ 
攻九八） 五君子煎（新熱六） 百順丸（新攻六） 苦楝湯（攻四七） 榧子煎（和三二一） 甘 
草瀉心湯（寒二八） 溫髒丸（新熱二四） 蟾蜍丸（小一二三） 四味肥兒丸（小百十一） 理中 
湯（熱一） 理陰煎（新熱三） 七味肥兒丸（小百十三） 溫胃飲（新熱五） 歸脾湯（補三二） 
九味蘆薈丸（小百十五） 萬應丸（攻九九） 遇仙丹（攻五一） 木香檳榔丸（攻四九） 

<目錄>卷之三十五天集·雜證謨\諸蟲
<篇名>論外備用方
屬性：聖效方（和三二二 寸白蟲） 妙應丸（攻百 殺蟲） 《直指》蕪荑散（和三百二十 取 
蟲） 仲景烏梅丸（和三二二 胃寒吐蛔） 

<目錄>卷之三十五天集·雜證謨\諸毒（附蟲毒）
<篇名>論飲食諸毒
屬性：《風俗通》曰∶禽獸自死者，俱有毒，不可食。魚無腮者，有毒，腮大者亦有毒。鱉肚 
下有紅藻紋者，有毒。蟹腹下有毛者，有毒。煮酒初出火者，有毒。江南謂之火頭酒，飲之 
則生痔、溢血。夏月飲食但過宿者，即有毒。夏月酒在銅錫器中過夜，即有毒。銅器蓋熱食 
，氣上蒸成汗，滴下食中，即有毒。炊湯過宿，飲之有毒，盥洗則生疥。桃、杏仁，雙仁者 
毒，能殺人。果未成核者，俱有毒，令人發瘡癤。夏秋果熟落地，蟲緣者，有毒，人食 
之作漏。屋漏水有毒，人食之有脹而死者。用之沐手，則生浸淫之疥，屢驗。澤中死水有毒 
，飲之令人生瘕。湯池中溫泉水不可飲，令人脹悶，惟澡浴可以疏風愈疥癬。蓋其泉自硫黃 
中出，故溫也。患疥者，宜飽食入浴之，連日數次，汗透而愈；體虛者，不可輕浴。 

<目錄>卷之三十五天集·雜證謨\諸毒（附蟲毒）
<篇名>解一切飲食諸毒
屬性：芝麻油總能解一切飲食諸毒，不可不知。凡造肴饌，必先用真麻油於淨鍋熬熟，卻下肉 
炒過，然後入清水煮之，則並不犯毒。今徽州、池州地方食牛肉，不論春夏，無日不食，惟 
制之有方，所以鮮有中毒。但犯一切飲食毒者，即用麻油一二杯飲之，得吐即毒釋而無不愈 
者。 
一、解飲食中毒共有十五方，俱載古方因陣中，自二百七起至二二一止。 
一、善解毒者無如火，蓋火能革物之性。 

<目錄>卷之三十五天集·雜證謨\諸毒（附蟲毒）
<篇名>解一切藥毒
屬性：凡解諸藥毒者，宜以薺 汁，白扁豆汁、綠豆汁、甘草汁、餳糖汁、米糖汁、蠶 
蛻紙燒灰，隨便用之，俱可解。 
凡解毒藥湯劑，不可熱服，宜涼飲之。蓋毒得熱而勢愈盛也。雖然，此特以熱毒為言耳 
。若解木鱉、菌蕈、黃連、石膏之類以中陰毒者，豈仍避熱而猶堪以寒飲乎？此有醫按在嘔 
吐門，當兼察之。 
一、解毒藥共十四方，俱載古方因陣中，自二二二起至二三五止。 

<目錄>卷之三十五天集·雜證謨\諸毒（附蟲毒）
<篇名>解諸毒通用簡易方
屬性：一方 雄黃、青黛等分為末，新汲水調服。 
一方 揀淨土地掘窟，用井水傾入，攪，澄清，多飲則愈。 
一方 晉礬、建茶等分為末，新汲水調服三錢，吐即效，不吐再服。 
一方 黃連、甘草節二味水煎，涼服，不拘多少。 
一方 薺 、黑豆、甘草 咀，每用一兩，水二盞，煎一盞，溫服，未效再 
服。 
一方 白扁豆生為末，水調服二三錢。 
一方 伏龍肝為細末，涼水調三四錢，攪動服之，吐者，再一服。（即灶心土） 

<目錄>卷之三十五天集·雜證謨\諸毒（附蟲毒）
<篇名>解一切蟲獸毒
屬性：凡虎傷、犬傷、蛇蠍蜈蚣、水蛭之類皆是也，共二十三方，俱載古方因陣中，自二三六 
起至二五八止。 

<目錄>卷之三十五天集·雜證謨\諸毒（附蟲毒）
<篇名>蠱毒（共三條）
屬性：蠱之為毒，中土少見之，世傳廣奧深山之人，於端午日以毒蛇、蜈蚣、蝦蟆三物同器盛 
之，任其互相吞食，俟一物獨存者，則以為蠱，又謂之挑生。凡欲害人，密置其蠱於飲食中 
，人中其毒，必心腹 痛如有蟲齧，吐下皆如爛絮。若不即治，食人五臟而死，亦有 
十餘日而死者。更有緩者，待以數月，氣血羸憊，食盡五臟而後死。 
一說兩廣山谷間有草曰胡蔓草，又名斷腸草。若人以急水吞之則急死，以緩水吞之則緩 
死。今見荊楚之地，有曰鼠莽草者，人食之則毒死，意即胡蔓草也。 
一說嶺南人取毒蛇殺之，以草覆之，以水灑之，數日菌生，取菌為末，酒調以毒人。始 
亦無患，再後飲酒則毒作而死。其俗淫婦多自合北人，日久情好，又不肯逐人歸，乃陰以毒 
投飲食中，北人歸則戒之曰∶子去幾時還。若從其言，則復以藥解之。若過期不往則死矣， 
名曰定年蠱。北人至彼，宜預防之，須備解毒丹之類，隨身勿忘。凡稍覺飲食之後，四大不 
調，宜即服解藥。若不預識其機，備有藥餌，恐一時倉卒不救，所謂有備無患，重生者，不 
可忽也。 

<目錄>卷之三十五天集·雜證謨\諸毒（附蟲毒）
<篇名>驗蠱毒法
屬性：《遁齋閒覽》雲∶海南魚有石首，蓋魚枕也。取其石為器，可盛飲食，如遇蠱毒，器必 
爆裂，其效甚着。閩人製作最精，人但玩其色而鮮有識其用者。 
一、驗蠱之法，唾津在淨水中，沉則是，浮則非。 
又法∶口含大豆，中蠱者，豆即脹而皮脫。無蠱者，豆不脹脫。 
又法∶煮雞蛋一枚，去殼，以銀簪一雙插入其中，並含入口內，一飲之頃，取視簪卵俱 
黑，即為中蠱。 
孫真人曰∶凡中蠱者，嚼生黑豆不腥，噙白礬而味反甘者，皆中蠱也。 

<目錄>卷之三十五天集·雜證謨\諸毒（附蟲毒）
<篇名>蠱證
屬性：《直指》雲∶中蠱之候，面目青黃，力乏身痛，唇口焦干，眉須脫落，煩躁悶瞀，胸腹 
痞滿，肚脹皮堅，腹中切痛如蟲齧，又如蟲行，唾吐鮮血，小便淋瀝，大便膿血，病患所食 
之物，皆變而為蟲，侵蝕臟腑，傷甚則死。死則毒瓦斯流注，復染他人，所謂蠱疰。 

<目錄>卷之三十五天集·雜證謨\諸毒（附蟲毒）
<篇名>蠱脈
屬性：脈緊數如釵股，弦直而吐甚者，此中蠱毒也。急治之。中蠱脈洪大者，生。微細者，死 
。 

<目錄>卷之三十五天集·雜證謨\諸毒（附蟲毒）
<篇名>防蠱
屬性：凡入有蠱之鄉，所用飲食，但以犀角攪試。有毒則白沫竦起，無沫即無毒也。若自幼時 
食貓肉者，則毒不能為害。 

<目錄>卷之三十五天集·雜證謨\諸毒（附蟲毒）
<篇名>知禁忌
屬性：凡中蠱者，但能記何物之中中毒，須終身再不食此物，犯之則毒作。若用藥而愈，自後 
飲食永不可吃冷，吃冷則蠱毒復生，竟不能救。 

<目錄>卷之三十五天集·雜證謨\諸毒（附蟲毒）
<篇名>反蠱及主法
屬性：《衛生》雲∶凡入蠱鄉，見人家門限屋樑絕無灰塵，潔淨者，其家必蓄蠱，當用心防之 
。如不得已吃其飲食，即潛於初下箸時，收藏一片在手，盡吃不妨。少頃，卻將手藏之物潛 
埋於人行十字路下，則蠱神反於本家作鬧，蠱主必反來懇求。或食時讓主人先動箸，或明問 
主人云∶莫有蠱麼？以箸築桌而後食，如是則蠱皆不能為害。此皆驗於蠱鄉雲。 

<目錄>卷之三十五天集·雜證謨\諸毒（附蟲毒）
<篇名>治蠱大法有二
屬性：胸膈痛脹，則毒在上焦，宜吐之。法以熱水半盞，投入膽礬末五分，通口服，少頃，以 
鵝翎探吐，毒物出儘自愈。或服升麻湯探而吐之，亦妙。 
腹痛脹，為毒在下焦，宜瀉之。法以鬱金末二錢，米湯調下，空腹取瀉，惡毒盡為妙。 
瀉後，以四君子湯，服二三劑調理，慎忌口。 

<目錄>卷之三十五天集·雜證謨\諸毒（附蟲毒）
<篇名>咒語破蠱法
屬性：《大藏經》雲∶治蠱毒、挑生毒有咒法。凡人在外飲食，先默誦咒七遍，其毒自不為害 
。咒曰∶姑蘇琢，磨耶琢，吾知蠱毒生四角，父是穹窿穹，母是舍耶女，眷屬百千萬，吾今 
悉知汝，摩訶薩，摩訶薩。凡見飲食上有蛛絲便莫吃。又法，每遇所到處，念藥王萬福七遍 
，亦可避。 

<目錄>卷之三十五天集·雜證謨\諸毒（附蟲毒）
<篇名>灸蠱毒法
屬性：凡灸一切蠱毒，於兩足小指盡處，各灸三壯，即有物出。酒中者，隨酒出，飲食中者， 
隨飲食出，屢驗。 

<目錄>卷之三十五天集·雜證謨\諸毒（附蟲毒）
<篇名>解一切中惡邪鬼崇毒
屬性：凡卒時中惡垂死者，宜硃砂丸急服之。方在攻陣百三。 
凡遭一切鬼崇、鬼疰等毒者，急與八毒赤丸攻之。方在攻陣百四。 
凡中噁心腹脹痛，大便不通，及飛屍鬼擊等急證，惟《外台》走馬湯最捷最妙。方在攻 
陣百十三。 

<目錄>卷之三十五天集·雜證謨\諸毒（附蟲毒）
<篇名>治蠱毒方
屬性：丹砂丸（因二百六十） 雄麝散（因二五九） 萬病解毒丹（因二百二） 七寶丸（因二六一） 
蜜髓煎（因二六二） 挑生蠱毒簡易方（因二六五） 解毒散（因二四四） 歸魂散（因二六三） 
三因解毒丸（因二百三） 麥面散（因二六四） 

<目錄>卷之三十六天集·雜證謨\諸氣
<篇名>經義
屬性：《本神篇》曰∶天之在我者德也，地之在我者氣也，德流氣薄而生者也。（詳二十九卷，遺精門） 
《天元紀大論》曰∶在天為氣，在地成形，形氣相感而化生萬物矣。 
《生氣通天論》帝曰∶夫自古通天者生之本，本於陰陽。天地之間，六合之內，其氣 
九州九竅、五臟、十二節，皆通於天氣。其生五，其氣三，數犯此者，則邪氣傷人，此壽命 
之本也。蒼天之氣，清淨則志意治，順之則陽氣固，雖有賊邪，勿能害也，此因時之序。故 
聖人傳精神，服天氣，而通神明。失之則內閉九竅，外壅肌肉，衛氣解散，此謂自傷，氣之削也。 
《陰陽應象大論》曰∶清陽為天，濁陰為地；地氣上為雲，天氣下為雨；雨出地氣，雲 
出天氣。故清陽出上竅，濁陰出下竅；清陽發腠理，濁陰走五臟；清陽實四肢，濁陰歸六腑 
。惟賢人上配天以養頭，下象地以養足，中傍人事以養五臟。天氣通於肺，地氣通於嗌，風 
氣通於肝，雷氣通於心，谷氣通於脾，雨氣通於腎。六經為川，腸胃為海，九竅為水注之氣 
。以天地為之陰陽，陽之汗，以天地之雨名之；陽之氣，以天地之疾風名之。暴氣象雷，逆 
氣象陽，故治不法天之紀，不用地之理，則災害至矣。 
《四氣調神論》曰∶天氣，清淨光明者也，藏德不止，故不下也。天明則日月不明，邪 
害空竅，陽氣者閉塞，地氣者冒明，雲霧不精，則上應白露不下。交通不表，萬物命故不施 
，不施則名木多死。惡氣不發，風雨不節，白露不下，則菀槁不榮。賊風數至，豪雨數起， 
天地四時不相保，與道相失，則未央絕滅。惟聖人從之，故身無奇病，萬物不失，生氣不竭。 
《六元正紀大論》帝曰∶天地之氣，盈虛如何？岐伯曰∶天氣不足，地氣隨之。地氣不 
足，天氣從之。運居其中而常先也。故上勝則天氣降而下，下勝則地氣遷而上，多少而差其 
分。微者，小差；甚者，大差。甚則位易氣交易，則大變生而病作矣。 
《五常政大論》帝曰∶天不足西北，左寒而右涼，地不滿東南，右熱而左溫。故其何也 
？岐伯曰∶陰陽之氣，高下之理，大小之異也。東南方，陽也。陽者，其精降於下，故右熱 
而左溫。西北方，陰也。陰者，其精奉於上，故左寒而右涼。是以地有高下，氣有溫涼，高 
者氣寒，下者氣熱。故適寒涼者，脹。之溫熱者，瘡。下之則脹已，汗之則瘡已，此腠理開 
閉之常，大小之異耳。 
《五營運大論》帝曰∶地之為下否乎？岐伯曰∶地為人之下，太虛之中者也。帝曰∶憑 
乎？曰∶大氣舉之也。燥以干之，暑以蒸之，風以動之，濕以潤之，寒以堅之，火以溫之。 
故風寒在下，燥熱在上，濕氣在中，火遊行其間，寒暑六入，故令虛而化生也。 
《方盛衰論》曰∶至陰虛，天氣絕；至陽盛，地氣不足。陰陽並交，至人之所行。陰陽 
並交者，陽氣先至，陰氣後至，是以聖人持診之道，先後陰陽而持之。 
《太陰陽明論》曰∶喉主天氣，咽主地氣。 

<目錄>卷之三十六天集·雜證謨\諸氣
<篇名>經義
屬性：《至真要大論》帝曰∶願聞陰陽之三也，何謂？岐伯曰∶氣有多少，異用也。帝曰∶陽 
明，何謂也？曰∶兩陽合明也。帝曰∶厥陰何也？曰∶兩陰交盡也，氣之相守司也，如權衡之 
不得相失也。夫陰陽之氣，清靜則生化治，動則苛疾起，此之謂也。 
《生氣通天論》曰∶陽氣者，若天與日，失其所則折壽而不彰。故天運當以日光明。是 
故陽因而上，衛外者也。陽氣者，煩勞則張，精絕，辟積於夏，使人煎厥，目盲不可以視， 
耳閉不可以聽，潰潰乎若壞都， 乎不可止。陽氣者，大怒則形氣絕而血菀於上，使人薄 
厥。陽氣者，精則養神，柔則養筋。開闔不得，寒氣從之，乃生大僂。陰者，藏精而起亟也 
；陽者，衛外而為固也。陰不勝其陽，則脈流薄疾，並乃狂。陽不勝其陰，則五臟氣爭，九 
竅不通。是以聖人陳陰陽、筋脈和同，骨髓堅固，氣血皆從。如是則內外調和，邪不能害， 
耳目聰明，氣立如故。故陽強不能密，陰氣乃絕。陰平陽秘，精神乃治。陰陽離決，精氣乃絕。 
《陰陽應象大論》曰∶陽化氣，陰成形。寒極生熱，熱極生寒。寒氣生濁，熱氣生清。 
清氣在下，則生飧泄；濁氣在上，則生 脹。壯火之氣衰，少火之氣壯。壯火食氣，氣 
食少火。壯火散氣，少火生氣。陰勝則陽病，陽勝則陰病。陽勝則熱，陰勝則寒。重寒則熱 
。重熱則寒。寒傷形，熱傷氣。氣傷痛，形傷腫。故先痛而後腫者，氣傷形也；先腫而後痛 
者，形傷氣也。年四十，而陰氣自半也，起居衰矣。年五十，體重，耳目不聰明矣。年六十 
，陰痿，氣大衰，九竅不利，下虛上實，涕泣俱出矣。故曰∶知之則強，不知則老。 
《太陰陽明論》曰∶陽者，天氣也，主外；陰者，地氣也，主內。故陽道實，陰道虛。 
陰氣從足上行至頭，而下行循臂至指端；陽氣從手上行至頭，而下行至足。故曰∶陽病者上 
行極而下。陰病者，下行極而上。（詳脾胃門） 
《終始篇》曰∶陰者，主髒，陽者，主腑。陽受氣於四末，陰受氣於五臟。 
《痹論》岐伯曰∶陰氣者，靜則神藏，躁則消亡，飲食自倍，腸胃乃傷。 
《陰陽別論》曰∶剛與剛，陽氣破散，陰氣乃消亡。淖則剛柔不和，經氣乃絕。 
《寒熱病篇》曰∶足太陽入腦乃別。陰蹺、陽蹺，陰陽相交。陽入陰，陰出陽，交於目 
，銳 。陽氣盛則 目，陰氣盛則瞑目。 
《口問篇》曰∶陽氣盡，陰氣盛，則目瞑；陰氣盡而陽氣盛，則寤矣。 
《大惑論》曰∶夫衛氣者，晝日行於陽，夜行於陰。故陽氣盡則臥，陰氣盡則寤。 
《方盛衰論》曰∶雷公請問，氣之多少，何者為逆？何者為從？帝曰∶陽從左，陰從右， 
老從上，少從下。 

<目錄>卷之三十六天集·雜證謨\諸氣
<篇名>經義
屬性：《六元正紀大論》帝曰∶四時之氣，至有早晏高下左右，其候何如？岐伯曰∶行有逆順 
，至有遲速。故太過者，化先天；不及者，化後天。帝曰∶願聞其行何謂也？曰∶春氣西行 
，夏氣北行，秋氣東行，冬氣南行。故春氣始於下，秋氣始於上，夏氣始於中，冬氣始於標 
。春氣始於左，秋氣始於右，冬氣始於後，夏氣始於前。此四時正化之常。故至高之地，冬 
氣常在，至下之地，春氣常在，必謹察之。帝曰∶願聞同化何如？岐伯曰∶風溫春化同，熱 
曛昏火夏化同，勝與復同，燥清煙露秋化同，雲雨昏暝埃長夏化同，寒氣霜雪冰冬化 
同。此天地五運六氣之化，更用之盛衰也。 
《四氣調神論》曰∶春三月，此謂發陳，天地俱生，萬物以榮，此春氣之應，養生之道 
也。逆之則傷肝，夏為寒變，奉長者少。夏三月，此謂蕃莠，天地氣交，萬物華實，此夏氣 
之應，養長之道也。逆之則傷心，秋為 瘧，奉收者少。秋三月，此謂容平，天氣以急，地 
氣以明。此秋氣之應，養收之道也。逆之則傷肺，冬為飧泄，奉藏者少。冬三月，此謂閉藏 
，水冰地坼，無擾乎陽。此冬氣之應，養藏之道也。逆之則傷腎，春為痿厥，奉生者少。逆 
春氣，則少陽不生，肝氣內變；逆夏氣，則太陽不長，心氣內洞；逆秋氣，則太陰不收，肺 
氣焦滿；逆冬氣，則少陰不藏，腎氣獨沉。夫四時陰陽者，萬物之根本也。所以聖人春夏養 
陽，秋冬養陰，以從其根。故與萬物浮沉於生長之門。逆其根，則伐其本，壞其真矣。 
《生氣通天論》曰∶陽氣者，一日而主外，平旦人氣生，日中而陽氣隆，日西而陽氣已 
虛，氣門乃閉。是故暮而收拒，無擾筋骨，無見霧露，反此三時，形乃困薄。 
《至真要大論》帝曰∶分至何如？岐伯曰∶氣至謂之至，氣分謂之分，至則氣同，分則 
氣異。所謂天地之正紀也。 
《脈要精微論》曰∶冬至四十五日，陽氣微上，陰氣微下；夏至四十五日，陰氣微上， 
陽氣微下。陰陽有時，與脈為期，期而相失，如脈所分，分之有期，故知死時。 
《順氣一日分為四時篇》帝曰∶夫百病者，多以旦慧晝安，夕加夜甚者，何也？岐伯曰 
∶四時之氣使然。春生夏長，秋收冬藏，人亦應之。以一日分為四時，朝則為春，日中為夏 
，日入為秋，夜半為冬。朝則人氣始生，病氣始衰，故旦慧；日中人氣長，長則勝邪，故安 
；夕則人氣始衰，邪氣始生，故加；夜半人氣入髒，邪氣獨居於身，故甚也。帝曰∶其時有 
反者何也？曰∶是不應四時之氣，髒獨主其病者，是必以髒氣之所不勝時者甚，以其所勝時 
者起也。 
《四時刺逆從論》曰∶春氣在經脈，夏氣在孫絡，長夏氣在肌肉，秋氣在皮膚，冬氣在 
骨髓中。帝曰∶敢問其故。岐伯曰∶春者，天氣始開，地氣始泄，凍解冰釋，水行經通。故 
人氣在脈。夏者，經滿氣溢，入孫絡受血，皮膚充實。長夏者，經絡皆盛，內溢肌中。秋者 
，天氣始收，腠理閉塞，皮膚引急。冬者蓋藏，血氣在中，內着骨髓，通於五臟。是故邪氣 
者，常隨四時之氣血而入客也。至其變化，不可為度，然必從其經氣，辟除其邪，除其邪則 
亂氣不生。 
《金匱真言論》曰∶春氣者，病在頭。夏氣者，病在髒。秋氣者，病在肩背。冬氣者， 
病在四肢。故春，善病鼽衄。仲夏，善病胸脅。長夏，善病洞泄寒中。秋，善病風瘧。冬， 
善病痹厥。 
《營衛生會篇》曰∶衛氣行於陰二十五度，行於陽二十五度，分為晝夜。故氣至陽而起 
，至陰而止。夜半為陰隴，夜半後而為陰衰，平旦陰盡而陽受氣矣。日中為陽隴，日西而陽 
衰，日入陽盡而陰受氣矣。夜半而大會，萬民皆臥，命曰合陰。平旦陰盡而陽受氣，如是無 
已，與天地同紀。 

<目錄>卷之三十六天集·雜證謨\諸氣
<篇名>經義
屬性：《天元紀大論》曰∶所以欲知天地之陰陽者，應天之氣，動而不息。故五歲而右遷；應 
地之氣，靜而守位。故六期而環會。動靜相召，上下相臨，陰陽相錯，而變由生也。天以六 
為節，地以五為制，五六相合而七百二十氣為一紀。凡三十歲；千四百四十氣。凡六十歲為 
一周，不及太過，斯皆見矣。 
《六節藏象論》曰∶天度者，所以制日月之行也。氣數者，所以紀化生之用也。五日謂 
之候，三候謂之氣，六氣謂之時，四時謂之歲。五氣更立，各有所勝，盛虛之變，此其常也 
。故春勝長夏，長夏勝冬，冬勝夏，夏勝秋，秋勝春。所謂得五行時之勝，各以氣命其髒。 
帝曰∶何以知其勝？岐伯曰∶求其至也。皆歸始春，未至而至，此謂太過。則薄所不勝而乘 
所勝也，命曰氣淫。至而不至，此謂不及。則所勝妄行而所生受病，所不勝薄之也，命曰氣 
迫。所謂求其至者，氣至之時也。謹候其時，氣可與期，失時反候，五治不分，邪僻內生， 
工不能禁也。 
《五營運大論》曰∶丹天之氣經於牛女戊分， 天之氣經於心尾己分，蒼天之氣 
經於危室柳鬼，素天之氣經於亢氏昴畢，玄天之氣經於張異婁胃。所謂戊己分者，奎壁角軫 
，則天地之門戶也。上下相遘，寒暑相臨，氣相得則和，不相得則病。東方生風，在氣為柔 
。南方生火，在氣為息。中央生濕，在氣為充。西方生燥，在氣為成。北方生寒，在氣為堅 
。氣有餘，則制己所勝而侮所不勝；其不及，則己所不勝侮而乘之。己所勝輕而侮之。侮反 
受邪，侮而受邪，寡於畏也。 
《五常政大論》帝曰∶太虛廖廓，五運回薄，衰盛不同，損益相從。願聞平氣何如而名 
？何如而紀也？岐伯曰∶木曰敷和，火曰升明，土曰備化，金曰審平，水曰靜順。帝曰∶其不 
及奈何？曰∶木曰委和，火曰伏明，土曰卑監，金曰從革，水曰涸流。帝曰∶太過何謂？曰∶ 
木曰發生，火曰赫曦，土曰敦阜，金曰堅成，水曰流衍。帝曰∶其歲有不病，而髒氣不應不 
用者，何也？岐伯曰∶天氣制之，氣有所從也。少陽司天，火氣下臨，肺氣上從，白起金用 
，草木HT 。陽明司天，燥氣下臨，肝氣上從，蒼起木用而立，土乃HT 。太陽司天 
，寒氣下臨，心氣上從，而火且明，丹起金乃HT 。厥陰司天，風氣下臨，脾氣上從， 
而土且隆，黃起水乃HT 。少陰司天，熱氣下臨，肺氣上從，白起金用，草木HT 。 
太陰司天，濕氣下臨，腎氣上從，黑起水變。 
《至真要大論》帝曰∶五氣交合，盈虛更作，余知之矣。六氣分治，司天地者，其至何 
如？岐伯曰∶天地之大紀，人神之通應也。厥陰司天，其化以風；少陰司天，其化以熱；太 
陰司天，其化以濕；少陽司天，其化以火；陽明司天，其化以燥；太陽司天，其化以寒。 
帝曰∶地化奈何？曰∶司天同候，間氣皆然。帝曰∶間氣何謂？曰∶司左右者，是謂間氣 
也。主歲者，紀歲。間氣者，紀步也。帝曰∶歲主奈何？曰∶厥陰司天為風化，在泉為酸化 
，司氣為蒼化，間氣為動化。少陰司天為熱化，在泉為苦化。不司氣化，居氣為灼化。太陰 
司天為濕化，在泉為甘化，司氣為HT 化，間氣為柔化。少陽司天為火化，在泉為苦化 
，司氣為丹化，間氣為明化。陽明司天為燥化，在泉為辛化，司氣為素化，間氣為清化。太 
陽司天為寒化，在泉為咸化，司氣為玄化，間氣為藏化。故治病者，必明六化分治，五味五 
色所生，五臟所宜。乃可以言盈虛病生之緒也。本乎天者，天之氣也。本乎地者，地之氣也 
。天地合氣，六節分而萬物化生矣。故曰∶謹候氣宜，無失病機，此之謂也。帝曰∶氣之上 
下何謂也？岐伯曰∶身半以上，其氣三矣，天之分也，天氣主之。身半以下，其氣三矣，地 
之分也，地氣主之。以名命氣，以氣命處，而言其病。半，所謂天樞也。帝曰∶勝復之動， 
時有常乎？氣有必乎？岐伯曰∶時有常位，而氣無必也。初氣終三氣，天氣主之，勝之常也。 
四氣盡終氣，地氣主之，復之常也。有勝則復，無勝則否。帝曰∶六氣之勝，何以候之？岐 
伯曰∶清氣大來，燥之勝也。風木受邪，肝病生焉。熱氣大來，火之勝也。金燥受邪，肺病 
生焉。寒氣大來，水之勝也。火熱受邪，心病生焉。濕氣大來，土之勝也。寒水受邪，腎病 
生焉。風氣大來，木之勝也。土濕受邪，脾病生焉。所謂感邪而生病也。乘年之虛，則邪甚 
也。失時之和，亦邪甚也。遇月之空，亦邪甚也。重感於邪，則病危矣。 
《六微旨大論》曰∶至而至者和。至而不至，來氣不及也。未至而至，來氣有餘也。應 
則順，否則逆，逆則變生，變生則病。帝曰∶請言其應。岐伯曰∶物生其應也。氣脈其應也 
。相火之下，水氣承之；水位之下，土氣承之；土位之下，風氣承之；風位之下，金氣承之 
；金位之下，火氣承之；君火之下，陰精承之。帝曰∶何也？岐伯曰∶亢則害，承乃制，制 
則生化，外列盛衰，害則敗亂，生化大病。帝曰∶六氣應五行之變何如？岐伯曰∶位有始終 
，氣有國中，上下不同，求之亦異也。天氣始於甲，地氣始於子，子甲相合，命曰歲立。謹 
候其時，氣可與期。岐伯曰∶言天者，求之本。言地者，求之位。言人者，求之氣交。帝曰 
∶何謂氣交？曰∶上下之位，氣交之中，人之居也。故曰∶天樞之上，天氣主之；天樞之下 
，地氣主之；氣交之分，人氣從之，萬物由之。帝曰∶何謂國中？岐伯曰∶初凡三十度而有 
奇，中氣同法。帝曰∶國中何也？曰∶所以分天地也。初者，地氣也。中者，天氣也。帝曰 
∶其升降何如？岐伯曰∶氣之升降，天地之更用也。帝曰∶其用何如？曰∶升已而降，降者謂 
天；降已而升，升者謂地。天氣下降，氣流於地；地氣上升，氣騰於天。故高下相召，升降 
相因，而變作矣。岐伯曰∶出入廢則神機化滅，升降息則氣立孤危。故非出入，則無以生長 
壯老已；非升降，則無以生長化收藏。是以升降出入，無器不有。 
《六元正紀大論》帝曰∶氣至而先後者，何？岐伯曰∶運太過，則其至先；運不及，則 
氣至後；非太過非不及，則至當時，非是者HT 也。岐伯曰∶數之始，起於上而終於下 
，歲半之前，天氣主之，歲半之後，地氣主之，上下交互，氣交主之，歲紀畢矣。故曰∶位 
明氣月可知乎。所謂氣也，風勝則動，熱勝則腫，燥勝則干，寒勝則浮，濕勝則濡泄，甚則 
水閉 腫，隨氣所在，以言其變耳。帝曰∶水發而雹雪，土發而飄驟，木發而毀折，金 
發而清明，火發而曛昧。何氣使然？岐伯曰∶氣有多少，發有微甚。微者當其氣，甚者 
兼其下，征其下氣而見可知也。帝曰∶五氣之發，不當位者，何也？曰∶命其差。帝曰∶差 
有數乎？曰∶後皆三十度而有奇也。 
《氣交變大論》岐伯曰∶德化者，氣之祥。政令者，氣之章。變易者，復之紀。災HT 
者，傷之始。氣相勝者，和。不相勝者，病。重感於邪則甚也。帝曰∶善言天者，必應 
於人。善言古者，必驗於今。善言氣者，必彰於物。善言應者，同天地之化。善言化言變者 
，通神明之理。非夫子孰能言至道歟！ 

<目錄>卷之三十六天集·雜證謨\諸氣
<篇名>經義
屬性：《天元紀大論》曰∶天有五行御五位，以生寒暑燥濕風。人有五臟化五氣，以生喜怒思 
憂恐。 
《陰陽應象大論》曰∶人有五臟化五氣，以生喜怒悲憂恐。故喜怒傷氣，寒暑傷形，暴 
怒傷陰，暴喜傷陽。厥氣上行，滿脈去形。喜怒不節，寒暑過度，生乃不固。 
《本藏篇》曰∶五臟者，所以藏精神血氣魂魄者也；六腑者，所以化水谷而行津液者也 
。此人之所以具受於天者也。 
《六節藏象論》曰∶心者，生之本，神之變也，為陽中之太陽，通於夏氣。肺者，氣之 
本，魄之處也，為陽中之太陰，通於秋氣。腎者主蟄，封藏之本，精之處也。為陰中之少陰 
，通於冬氣。肝者，罷極之本，魂之居也。為陽中之少陽，通於春氣。脾、胃、大腸、小腸 
、三焦、膀胱者，倉廩之本，營之居也。此至陰之類，通於土氣。凡十一髒，皆取決於膽也。 
《金匱真言論》曰∶東方青色，入通於肝。其味酸，其臭臊。南方赤色，入通於心。其 
味苦，其臭焦。中央黃色，入通於脾。其味甘，其臭香。西方白色，入通於肺。其味辛，其 
臭腥。北方黑色，入通於腎。其味咸，其臭腐。 
《天年篇》曰∶人生十歲，五臟始定，血氣已通，其氣在下，故好走。二十歲，血氣始 
盛，肌肉方長，故好趨。三十歲，五臟大定，肌肉堅固，血脈盛滿，故好步。四十歲，五臟 
六腑十二經脈皆大盛以平定，腠理始疏，榮華頹落，發頗班白，平盛不搖，故好坐。五十歲 
，肝氣始衰，肝葉始薄，膽汁始減，目始不明。六十歲，心氣始衰，苦憂悲，血氣懈惰，故 
好臥。七十歲，脾氣虛，皮膚枯。八十歲，肺氣衰，魄離，故言善誤。九十歲，腎氣焦，四 
髒經脈虛空。百歲，五臟皆虛，神氣皆去，形骸獨居而終矣。 
《上古天真論》曰∶女子七歲，腎氣盛，齒更髮長。二七而天癸至，任脈通，太沖脈盛 
，月事以時下，故有子。丈夫八歲，腎氣實，髮長齒更。二八，腎氣盛，天癸至，精氣溢瀉 
，陰陽和，故能有子。 
《脈度篇》曰∶肺氣通於鼻，肺和則鼻能知香臭矣。心氣通於舌，心和則舌能知五味矣 
。肝氣通於目，肝和則目能辨五色矣。脾氣通於口，脾和則口能知五穀矣。腎氣通於耳，腎 
和則耳能聞五音矣。 
《五藏生成篇》曰∶諸脈者，皆屬於目。諸髓者，皆屬於腦。諸筋者，皆屬於節。諸血 
者，皆屬於心。諸氣者，皆屬於肺。此四肢八溪之朝夕也。 
《海論》曰∶人有髓海，有血海，有氣海，有水谷之海。胃為水谷之海，沖脈為十二經 
之海，膻中為氣之海，腦為髓之海。得順者生，得逆者敗；知調者和，不知調者害。 
《五味篇》曰∶胃者，五臟六腑之海也，水谷皆入於胃，五臟六腑皆稟氣於胃。其大氣 
之搏而不行者，積於胸中，命曰氣海。出於肺，循喉咽，故呼則出，吸則入。 
《大惑論》曰∶五臟六腑之精氣，皆上注於目而為之精。目者，五臟六腑之精也，營衛 
魂魄之所常營也，神氣之所生也。（詳眼目門） 
《衛氣篇》曰∶請言氣街∶胸氣有街，腹氣有街，頭氣有街。故氣在頭者，止之於腦。 
氣在胸者，止之膺與背 。氣在腹者，止之背 ，與沖脈於臍左右之動脈者。氣在脛者，止 
之於氣街，與承山踝上以下。 
《動輸篇》曰∶夫四末陰陽之會者，此氣之大絡也。四街者，氣之徑路也。故絡絕則徑 
通，四末解則氣從合，相輸如環，莫知其紀，終而復始。 
《平人氣象論》曰∶胃之大絡，名曰虛里，脈宗氣也。（詳脾胃門） 
《邪客篇》帝曰∶人有八虛，各何以候？岐伯曰∶以候五臟。心肺有邪，其氣留於兩肘 
；肝有邪，其氣留於兩腋；脾有邪，其氣流於兩髀；腎有邪，其氣流於兩 。凡此八虛者， 
皆機關之室，真氣之所過，血絡之所游，邪氣惡血，固不得住留，住留則傷經絡骨節機關， 
不得屈伸。故病攣也。 
《太陰陽明論》曰∶四肢皆稟於胃，而不得至經，必因於脾，乃得稟也。（詳脾胃門） 
《五藏別論》曰∶腦髓、骨、脈、膽、女子胞，此六者，地氣之所生也。皆藏於陰而象 
於地。故藏而不瀉，名曰奇恆之府。夫胃、大腸、小腸、三焦、膀胱，此五者，天氣之所生 
也，其氣象天，故瀉而不藏。此受五臟濁氣，名曰傳化之府，此不能久留，輸瀉者也。魄門 
亦為五臟使，水谷不得久藏。所謂五臟者，藏精氣而不瀉也，故滿而不能實。六腑者，傳化 
物而不藏。故實而不能滿也。所以然者，水谷入口，則胃實而腸虛；食下，則腸實而胃虛。 
故曰實而不滿，滿而不能實也。 
《平人絕谷篇》曰∶平人胃滿則腸虛，腸滿則胃虛，更實更虛。故氣得上下，五臟安定 
，血脈和則精神乃居。 
《邪氣臟腑病形篇》帝曰∶天寒地冰，而其面不衣何也？岐伯曰∶十二經脈，三百六十 
五絡，其血氣皆上於面而走空竅。（詳面病門） 
《靈蘭秘典論》曰∶膀胱者，州都之宮，津液藏焉，氣化則能出矣。 
《憂恚無言篇》帝曰∶人之卒然憂恚而言無音者，何道之塞，何氣出行，使音不彰？願 
聞其方。少師曰∶咽喉者，水谷之道也。喉嚨者，氣之所以上下者也。（詳聲喑門） 

<目錄>卷之三十六天集·雜證謨\諸氣
<篇名>經義
屬性：《五臟別論》帝曰∶氣口何以獨為五臟主？岐伯曰∶胃者，水谷之海，五臟六腑之大源 
也。五味入口藏於胃，以養五臟氣，氣口亦太陰也，是以五臟六腑之氣味，皆出於胃，變見 
於氣口。故五氣入鼻，藏於心肺，心肺有病而鼻為之不利也。 
《動輸篇》曰∶胃為五臟六腑之海，其清氣上注於肺，肺脈從太陰而行之，其行也以息 
往來。（詳脾胃門） 
《五十營篇》曰∶人一呼，脈再動，氣行三寸；一吸，脈亦再動，氣行三寸，呼吸定息 
，氣行六寸。（詳脈神章） 
《根結篇》曰∶一日一夜五十營，以營五臟之精。所謂五十營者，五臟皆受氣。持其脈 
口，數其至也，五十動而不一代者，五臟皆受氣。四十動一代者，一髒無氣。三十動一代者 
，二髒無氣。二十動一代者，三髒無氣。十動一代者，四髒無氣。不滿十動一代者，五臟無 
氣，予之短期。所謂五十動而不一代者，以為常也，以知五臟之期。予之短期者，乍數乍疏 
也。 
《玉機真藏論》曰∶春脈如弦。春脈者，肝也。東方木也，萬物之所以始生也。故其氣 
來軟弱輕虛而滑。端直以長，故曰弦，反此者病。其氣來實而強，此謂太過，病在外。其氣 
來不實而微，此謂不及，病在中。夏脈如鈎。（詳脈神章） 
《脈要精微論》曰∶夫脈者，血之府也，長則氣治，短則氣病，數則煩心，大則病進， 
上盛則氣高，下盛則氣脹，代則氣衰，細則氣少。（詳脈神章） 
《平人氣象論》曰∶人一呼脈一動，一吸脈一動，曰少氣。平人之常氣稟於胃，人無胃 
氣曰逆，逆者死。脈無胃氣亦死。（詳脾胃門） 

<目錄>卷之三十六天集·雜證謨\諸氣
<篇名>經義
屬性：《陰陽清濁篇》帝曰∶願聞人氣之清濁。岐伯曰∶受谷者，濁。受氣者，清。清者注 
陰，濁者注陽。濁而清者，上出於咽；清而濁者，則下行。清濁相干，命曰亂氣。帝曰∶夫 
陰清而陽濁，濁者有清，清者有濁，別之奈何？岐伯曰∶氣之大別，清者，上注於肺；濁者 
，下走於胃。胃之清氣，上出於口；肺之濁氣，下注於經，內積于海。清者，其氣滑；濁者 
，其氣澀。此氣之常也。 
《決氣篇》帝曰∶余聞人有精，氣、津、液、血、脈，余意為一氣耳，今乃辨為六名 
，余不知其所以然。岐伯曰∶兩神相搏，合而成形，常先身生，是謂精。何謂氣？曰∶上焦 
開發，宣五穀味，熏膚、充身、澤毛，若霧露之溉，是謂氣。何謂津？曰∶腠理髮泄，汗出 
溱溱，是謂津。何謂液？曰∶谷入氣滿，淖澤注於骨，骨屬屈伸，泄澤，補益腦髓，皮膚潤 
澤，是謂液。何謂血？曰∶中焦受氣取汁，變化而赤，是謂血。何謂脈？曰∶壅遏營氣，令無 
所避，是謂脈。精脫者，耳聾；氣脫者，目不明；津脫者，腠理開，汗大泄；液脫者，骨屬 
屈伸不利，色夭，腦髓消，脛酸，耳數鳴；血脫者，色白，夭然不澤，其脈空虛，此其 
候也。 
《衛氣失常篇》曰∶人有肥、有膏、有肉。膏者多氣，多氣者熱，熱者耐寒。肉者多血 
則充形，充形則平。脂者其血清，氣滑少，故不能大。此別於眾人者也。 
《壽夭剛柔篇》曰∶形與氣相任則壽，不相任則夭。（詳生死門） 

<目錄>卷之三十六天集·雜證謨\諸氣
<篇名>經義
屬性：《營衛生會篇》∶曰∶夫血之與氣，異名同類，何謂也？（詳血證門） 
《五音五味篇》曰∶今婦人之生，有餘於氣，不足於血，以其數脫血也。沖任之脈，不 
榮口唇，故須不生焉。是故聖人視其顏色，黃赤者，多熱氣。青白者，少熱氣。黑色者，多 
血少氣。夫人之常數，太陽，常多血少氣。少陽，常多氣少血。陽明，常多血多氣。厥陰， 
常多氣少血。少陰，常多血少氣。太陰，常多血少氣。此天數之常也。 
《八正神明論》曰∶故養神者，必知形之肥瘦，營衛血氣之盛衰。血氣者，人之神，不 
可不謹養。 

<目錄>卷之三十六天集·雜證謨\諸氣
<篇名>經義
屬性：《本藏篇》曰∶經脈者，所以行血氣而營陰陽，濡筋骨，利關節者也。衛氣者，所以溫 
分肉，充皮膚，肥腠理，司關闔者也。 
《營衛生會篇》帝曰∶人受氣於谷，谷入於胃，以傳於肺，五臟六腑，皆以受氣，其 
清者為營，濁者為衛，營行脈中，衛行脈外。 
《衛氣行篇》曰∶衛氣之行，一日一夜五十周於身，晝日行於陽二十五周，夜行於陰二 
十五周。是以平旦陰盡，陽氣出於目，目張則氣上行於頭。 
《痹論》曰∶營者，水谷之精氣也，和調於五臟，灑陳於六腑，乃能入於脈也，故循脈 
上下，貫五臟，絡六腑也。衛者，水谷之悍氣也，其氣剽疾滑利，不能入於脈也。故循 
皮膚之中，分肉之間，熏於盲膜，散於胸腹。 
《禁服篇》曰∶審察衛氣，為百病母。 
《逆調論》曰∶營氣虛則不仁，衛氣虛則不用，營衛俱虛，則不仁且不用。 
《生氣通天論》曰∶營氣不從，逆於肉理，乃生癰腫。 

<目錄>卷之三十六天集·雜證謨\諸氣
<篇名>經義
屬性：《營氣篇》曰∶營氣之道，內谷為寶。谷入於胃，乃傳之肺，流溢於中，布散於外。精 
專者行於經隧，常營無已，終而復始，是謂天地之紀。 
《邪客篇》曰∶五穀入於胃也，其糟粕、津液、宗氣，分為三隧。故宗氣積於胸中。（ 
詳脾胃門） 
《經脈篇》曰∶谷入於胃，脈道以通，血氣乃行。 
《玉版篇》曰∶人之所受氣者，谷也。谷之所注者，胃也。胃者，水谷氣血之海也。（ 
詳脾胃門） 
《五味篇》曰∶天地之精氣，其大數常出三入一。故谷不入，半日則氣衰，一日則氣少 
矣。 
《平人絕谷篇》曰∶神者，水谷之精氣也。（詳死生門） 
《終始篇》曰∶邪氣來也，緊而疾；谷氣來也，徐而和。 
《平人氣象論》曰∶人以水谷為本。故人絕水谷則死，脈無胃氣亦死。（詳飲食門） 
《病能論》曰∶食人於陰，長氣於陽。 
《陰陽清濁篇》帝曰∶願聞人氣之清濁。岐伯曰∶受谷者濁，受氣者清。清者注陰，濁 
者注陽。 

<目錄>卷之三十六天集·雜證謨\諸氣
<篇名>經義
屬性：《六節藏象論》曰∶天食人以五氣，地食人以五味。（詳脾胃門） 
《陰陽應象大論》曰∶水為陰，火為陽，陽為氣，陰為味。味歸形，形歸氣，氣歸精， 
精歸化，精食氣，形食味，化生精，氣化形。味傷形，氣傷精，精化為氣，氣傷於味。陰味 
出下竅，陽氣出上竅。味濃者為陰，薄為陰之陽。氣濃者為陽，薄為陽之陰。味濃則泄，薄 
則通。氣薄則發泄，濃則發熱。氣味，辛甘發散為陽，酸苦涌泄為陰。形不足者，溫之以氣 
；精不足者，補之以味。 
《經脈別論》曰∶食氣入胃，散精於肝。（詳脾胃門） 
《生氣通天論》曰∶陰之所生，本在五味，陰之五宮，傷在五味。是故味過於酸，肝氣 
以津，脾氣乃絕。味過於咸，大骨氣勞，短肌，心氣抑。味過於甘，心氣喘滿，色黑，腎氣 
不衡。味過於苦，脾氣不濡，胃氣乃濃。味過於辛，筋脈沮弛，精神乃央。是故謹和五味， 
骨正筋柔，氣血以流，腠理以密，如是則氣骨以精，謹道如法，長有天命。 
《宣明五氣篇》曰∶五味所禁，辛走氣，氣病無多食辛。（詳飲食門） 

<目錄>卷之三十六天集·雜證謨\諸氣
<篇名>經義
屬性：《經脈篇》曰∶飲酒者，衛氣先行皮膚，先充絡脈，絡脈先盛。故衛氣已平，營氣乃滿 
，而經脈大盛。 
《厥論》曰∶酒入於胃，則絡脈滿而經脈虛。夫酒氣盛而剽悍，腎氣日衰，陽氣獨 
勝。故手腳為之熱也。 
《營衛生會篇》帝曰∶人飲酒，酒亦入胃，谷未熟而小便獨先下者，何也？岐伯曰∶ 
酒者，熟谷之液也。其氣悍以清，故後谷而入，先谷而液出焉。 
《論勇篇》帝曰∶怯士之得酒，怒不避勇士者，何藏使然？少俞曰∶酒者，水谷之精， 
熟谷之液也。其氣剽悍，其入於胃中，則胃脹，氣上逆，滿於胸中，肝浮膽橫。當是之 
時，固比於勇士，氣衰則悔。與勇士同類，不知避之，名曰酒悖也。 

<目錄>卷之三十六天集·雜證謨\諸氣
<篇名>經義
屬性：《刺節真邪論》帝曰∶有一脈生數十病者，或痛，或癰，或熱，或寒，或癢，或痹， 
或不仁，變化無窮，其故何也？岐伯曰∶此皆邪氣之所生也。帝曰∶余聞氣者，有真氣，有 
正氣，有邪氣。何謂真氣？岐伯曰∶真氣者，所受於天，與谷氣並而充身也。正氣者，正風 
也，從一方來，非實風，又非虛風也。邪氣者，虛風之賊傷人也，其中人也深，不能自去。 
正風者，其中人也淺，合而自去，其氣來柔弱，不能勝真氣，故自去。虛邪之中人也。洒淅 
動形，起毫毛而發腠理。其入深，內搏於骨，則為骨痹。搏於筋，則為筋攣。搏於脈中，則 
為血閉不通，則為癰。搏於肉，與衛氣相搏。陽勝者，則為熱；陰勝者，則為寒。寒則真氣 
去，去則虛，虛則寒。搏於皮膚之間，其氣外發，腠理開，毫毛搖，氣往來行，則為癢。留 
而不去，則為痹。衛氣不行，則為不仁。（余義詳本經） 
《通評虛實論》曰∶邪氣盛則實，精氣奪則虛。帝曰∶虛實如何？岐伯曰∶氣虛者，肺 
虛也。氣逆者，足寒也。非其時則生，當其時則死。余藏皆如此。 
《評熱病論》曰∶邪之所湊，其氣必虛。 
《小針解》曰∶夫氣之在脈也，邪氣在上者，言邪氣之中人也高，故邪氣在上也。濁氣 
在中者，言水谷皆入於胃，其精氣上注於肺，濁溜於腸胃。言寒溫不適，飲食不節，而病生 
腸胃，故曰濁氣在中也。清濕在下者，言清濕地氣之中人也，必從足始。故曰清氣在下也。 
《陰陽應象大論》曰∶天之邪氣，感則害人五臟；水谷之寒熱，感則害於六腑；地之濕 
氣，感則害皮肉筋脈。 

<目錄>卷之三十六天集·雜證謨\諸氣
<篇名>經義
屬性：《壽夭剛柔篇》曰∶風寒傷形，憂恐忿怒傷氣。氣傷髒，乃病藏；寒傷形，乃應形；風 
寒傷筋，筋脈乃應，此形氣外內之相應也。 
《脈要精微論》曰∶陽氣有餘，為身熱無汗。陰氣有餘，為多汗身寒。陰陽有餘，則無 
汗而寒。言而微，終日乃復言者，此奪氣也。 
《刺志論》曰∶氣實形實，氣虛形虛，此其常也。反此者，病。谷盛氣盛，谷虛氣虛， 
此其常也。反此者，病。脈實血實，脈虛血虛，此其常也。反此者，病。氣虛身熱，此謂反 
也。谷入多而氣少，此謂反也。谷不入而氣多，此謂反也。脈盛血少，此謂反也。脈少血多 
，此謂反也。氣盛身寒，得之傷寒。氣虛身熱，得之傷暑。谷入多而氣少者，得之有所脫血 
，濕居下也。谷入少而氣多者，邪在胃及與肺也。脈小血多者，飲中熱也。脈大血少者，脈 
有風氣，水漿不入，此之謂也。夫實者，氣入也。虛者，氣出也。氣實者，熱也。氣虛者， 
寒也。 
《宣明五氣篇》曰∶五氣所病∶心為噫，肺為咳，肝為語，脾為吞，腎為欠為嚏，胃為 
氣逆、為噦、為恐，大腸小腸為泄，膀胱不利為癃，不約為遺溺，膽為怒，是謂五病。五積 
所並∶精氣並於心則喜，並於肺則悲，並於肝則憂，並於脾則畏，並於腎則恐，是謂五並。 
虛而相併者也。五勞所傷∶久視傷血，久臥傷氣，久坐傷肉，久立傷骨，久行傷筋，是為五 
勞所傷。 
《舉痛論》帝曰∶余知百病生於氣也。怒則氣上，喜則氣緩，悲則氣消，恐則氣下， 
寒則氣收，炅則氣泄，驚則氣亂，勞則氣耗，思則氣結，九氣不同，何病之生？岐伯曰∶怒 
則氣逆，甚則嘔血及飧泄，故氣上矣。喜則氣和志達，營衛通利，故氣緩矣。悲則心系急， 
肺布葉舉，而上焦不通，營衛不散，熱氣在中，故氣消矣。恐則氣卻，卻則上焦閉，閉則氣 
還，還則下焦脹，故氣不行矣。寒則腠理閉，氣不行，故氣收矣。炅則腠理開，營衛通，汗 
大泄，故氣泄矣。驚則心無所倚，神無所歸，慮無所定，故氣亂矣。勞則喘息汗出，外內皆 
越，故氣耗矣。思則心有所存，神有所歸，正氣留而不行，故氣結矣。 
《舉痛論》曰∶寒氣客於脈外則脈寒，脈寒則縮蜷，縮蜷則脈絀急，絀急則 
外引小絡，故卒然而痛。得炅則痛立止，因重中於寒，則痛久矣。（諸寒氣等義詳心腹痛門） 
《本神篇》曰∶肝氣虛則恐，實則怒。脾氣虛則四肢不用，五臟不安，實則腹脹涇溲不 
利。心氣虛則悲，實則笑不休。肺氣虛則鼻塞不利少氣，實則喘喝胸盈仰息。腎氣虛則厥， 
實則脹，五臟不安。必審五臟之病形，以知其氣之虛實，謹而調之也。憂愁者，氣閉塞而不 
行。 
《口問篇》曰∶上氣不足，腦為之不滿。（詳虛損門） 
《生氣通天論》曰∶因於氣，為腫，四維相代，陽氣乃竭。俞氣化薄，傳為善畏，及為 
驚駭。 
《厥論》曰∶陽氣衰於下，則為寒厥；陰氣衰於下，則為熱厥。（詳厥逆門） 
《逆調論》帝曰∶人身非常溫也，非常熱也，為之熱而煩滿者，何也？（詳寒熱門） 
《痹論》曰∶風寒濕三氣雜至，合而為痹也。（詳風痹門） 
《痿論》帝曰∶五臟使人痿何也？岐伯曰∶肺熱葉焦，則皮毛虛弱急薄者，則生痿 
也。心氣熱，則下脈厥而上，上則下脈虛，虛則生脈痿，樞折挈，脛縱不任地也。（詳痿 
證門） 
《百病始生篇》帝曰∶積之始生，至其已成奈何？岐伯曰∶積之始生，得寒乃生，厥 
乃成積也。（詳積聚門） 
《評熱病論》曰∶諸有水氣者，微腫先見於目下也。月事不來者，胞脈閉也。胞脈者， 
屬心而絡於胞中。今氣上迫肺，心氣不得下通，故月事不來也。 
《至真要大論》曰∶諸氣 郁，皆屬於肺。 
《病能論》曰∶有病怒狂者，生於陽也。陽氣者，因暴折而難決，故善怒也。（詳癲狂 
門） 
《陰陽別論》曰∶一陽發病，少氣善咳善泄，其傳為心掣，其傳為隔。 

<目錄>卷之三十六天集·雜證謨\諸氣
<篇名>經義
屬性：《五常政大論》曰∶必先歲氣，無伐天和，無盛盛，無虛虛，而遺人夭殃；無致邪，無 
失正，絕人長命。 
《上古天真論》曰∶夫上古聖人之教下也，皆謂之虛邪賊風，避之有時，恬 虛無 
，真氣從之，病安從來。上古有真人者，提挈天地，把握陰陽，呼吸精氣，獨立守神，肌肉若一。 
《玉機真藏論》曰∶凡治病，察其形氣色澤，脈之盛衰，病之新故，乃治之。無後其時 
。形氣相得，謂之可治；色澤以浮，謂之易已；脈從四時，謂之可治；脈弱以滑，是有胃氣 
，命曰易治，取之以時。形氣相失，謂之難治；色夭不澤，謂之難已；脈實以堅，謂之益甚 
；脈逆四時，為不可治。必察四難，而明告之。 
《疏五過論》曰∶凡欲診病者，必問飲食居處，暴樂暴苦，始樂後苦，皆傷精氣，精氣 
竭絕，形體毀沮）治病之道，氣內為寶，循求其理，求之不得，過在表里。 
《六元正紀大論》曰∶司氣以熱，用熱無犯。司氣以寒，用寒無犯。司氣以涼，用涼無 
犯。司氣以溫，用溫無犯。間氣同其主無犯。異其主則小犯之，是謂四畏。必謹察之。故曰 
∶無失天信，無逆氣宜，無翼其勝，無贊其復，是謂至治。 
《至真要大論》帝曰∶服寒而反熱，服熱而反寒。其故何也？岐伯曰∶治其王氣，是以 
反也。帝曰∶不治王氣而然者，何也？曰∶不治五味屬也。夫五味入胃，各歸所喜攻。酸先 
入肝，苦先入心，甘先入脾，辛先入肺，咸先入腎。久而增氣，物化之常也；氣增而久，夭 
之由也。審察病機，無失氣宜，此之謂也。補上治上制以緩，補下治下制以急。急則氣味濃 
，緩則氣味薄。適其至所，此之謂也。 
《根結篇》曰∶形氣不足，病氣有餘，是邪勝也，急瀉之。形氣有餘，病氣不足，急補 
之。形氣不足，病氣不足，此陰陽氣俱不足也，不可刺之，刺之則重不足，重不足則陰陽俱 
竭，血氣皆盡，五臟空虛，筋骨髓枯，老者絕滅，壯者不復矣。形氣有餘，病氣有餘，此陰 
陽俱有餘也，急瀉其邪，調其虛實。故曰有餘者瀉之，不足者補之，此之謂也。 
《刺法論》帝曰∶五疫之至，皆相染易，如何可得不相移易者？岐伯曰∶不相染者， 
正氣存內，邪不可干，避其毒瓦斯，天牝從來，復得其往，氣出於腦，即不邪干。（以上俱經 
旨） 

<目錄>卷之三十六天集·雜證謨\諸氣
<篇名>經義
屬性：夫人之有生，無非受天地之氣化耳。及其成形，雖有五行五志，五臟六腑之辨，而總惟 
血氣為之用。然血無氣不行。血非氣不化，故經曰∶血者，神氣也。然則血之與氣，誠異名 
而同類，而實惟氣為之主。是以天地間陰陽變遷，運數治亂，凡神神奇奇，作於杳冥莫測之 
鄉者，無非氣化之所為。使能知此而氣得其正，則何用弗臧。一有違和，而氣失其正，則何 
往弗否？故帝曰∶百病生於氣也。又近見應震王氏曰∶行醫不識氣，治病從何據？堪笑道中人 
，未到知音處。旨哉斯言！是實治身治病第一大綱，而後學鮮有知者。且軒岐言氣，既已靡 
遺，奈何久未發明，終將冥諱。故余摭其精微，類述一十五條，詳列如前。俾後學得明造化 
之大源，則因理觸機，而拯濟無窮，斯見軒岐贊育之恩，與地同矣。時崇禎丙子，後學介賓 
謹識。 

<目錄>卷之三十六天集·雜證謨\諸氣
<篇名>經義
屬性：夫百病皆生於氣，正以氣之為用，無所不至，一有不調，則無所不病。故其在外則有六 
氣之侵，在內則有九氣之亂。而凡病之為虛為實，為熱為寒，至其變態，莫可名狀。欲求其 
本，則止一氣字足以盡之。蓋氣有不調之處，即病本所在之處也。是為明哲不凡者，乃能獨 
見其處。撮而調之，調得其妙，則猶之解結也，猶之雪污也。污去結解，而活人於舉指之間 
，誠非難也。然而人多難能者，在不知氣之理，並不知調之法。即自河間相傳以來，咸謂木 
香檳榔可以調氣，陋亦甚矣。夫所謂調者，調其不調之謂也。凡氣有不正，皆賴調和。如邪 
氣在表，散即調也；邪氣在里，行即調也；實邪壅滯，瀉即調也；虛羸困憊，補即調也。由 
是類推，則凡寒之、熱之，溫之、清之，升之、降之，抑之、舉之，發之、達之，劫之、奪 
之，堅之，削之，泄之、利之，潤之、燥之，收之、澀之，緩之、峻之，和之、安之。正者 
，正之。假者，反之。必清必靜，各安其氣，則無病不除。是皆調氣之大法也。 
此外有如按摩導引、針灸熨洗，可以調經絡之氣。又如喜能勝憂，悲能勝怒，怒能勝思 
，思能勝恐，恐能勝喜，可以調情志之氣。又如五穀、五果、五菜、五畜可以調化育之氣。 
又春夏養陽，秋冬養陰，避風寒，節飲食，慎起居，和喜怒，可以調衛生之氣。及其至也， 
則精氣有互根之用，陰陽有顛倒之施。或以塞之而實以通之，或以啟之而實以封之，或人見 
其有而我見其無，或病若在此反以治彼。惟智者能見事之未然，惟仁人能惜人之固有。若此 
者，何莫非調之之謂。人能知此，豈惟卻病。而凡內而身心，外而庶政，皆可因之而無弗調 
矣。甚矣，調之為義，其道圓矣！其用廣矣！有神有據，無方無隅，有不可以言宣者，言難盡 
意也。有不可跡拘者，跡難求全也。故余於本門，但援經悉理，不敢執方。蓋亦恐一曲之談 
，有不可應無窮之變也。倘有所須，則各門具列論治，所當互證酌宜，而無負調和之手，斯 
於斯道可無愧矣。 

<目錄>卷之三十六天集·雜證謨\諸氣
<篇名>經義
屬性：張子和雲∶九氣之氣，如天地之氣，常則安，變則病。而況人稟天地之氣，五運迭侵於 
外，七情交戰於中。是以聖人嗇氣，如持至寶。庸人役物，反傷太和。此軒岐之所以謂諸痛 
皆因於氣，百病皆生於氣，遂有九氣不同之說。氣本一也，因所觸而為九。怒、喜、悲、恐 
、寒、炅、驚、思、勞也。怒氣所致，為嘔血，為飧泄，為煎厥，為薄厥，為陽厥，為胸滿 
脅痛。食則氣逆而不下，為喘喝煩心，為消癉，為肥氣，為目盲，為耳閉筋緩；發於外，為 
癰疽。喜氣所致，為笑不休，為毛革焦，為肉病；為陽氣不收，甚則為狂。悲氣所致，為陰 
縮，為筋攣，為肌痹，為肺痿；男為溲血，女為血崩；為酸鼻辛 ，為目昏，為少氣不 
能接息，為泣則臀麻。恐氣所致，為破 脫肉，為骨酸痿厥，為暴下清水，為面 
熱膚急，為陰痿，為懼而脫頤。驚氣所致，為潮涎，為目HT ，為口噤，為痴癇，為不 
省人事，為僵仆，久則為 痹。思氣所致，為不眠，為嗜臥，為昏瞀，為中痞，三焦 
閉塞，為咽嗌不利，為膽癉嘔苦，為筋痿，為白淫，為得後與氣則快然而衰，為不嗜食。寒 
氣所致，為上下所出水液澄澈清冷，下利青白。炅氣所致，為喘嘔吐酸，暴注下迫。 
丹溪曰∶氣無補法，世俗之誤也。氣實而壅盛者不必補。內傷勞役，正氣虛者，不補而 
何？若正氣虛而不補，是虛而益虛，則脾胃運化納受皆失其職，陰不升而陽不降，所謂天地 
不交之否也。經曰∶虛者補之，人參、黃 之屬是也。若不審虛實，悉以破氣行氣之藥與之 
，以天真元氣耗絕而死者，醫殺之耳。 

<目錄>卷之三十七天集·雜證謨\死生
<篇名>經義
屬性：《上古天真論》∶黃帝問於天師曰∶余聞上古之人，春秋皆度百歲，而動作不衰。今時 
之人，年半百而動作皆衰者，時熱異耶？人將失之耶？岐伯曰∶上古之人，其知道者，法於陰 
陽，和於術數，食飲有節，起居有常，不妄作勞。故能形與神俱，而盡終其天年，度百歲乃 
去。今時之人不然也，以酒為漿，以妄為常，醉以入房，以欲竭其精，以耗散其真，不知持 
滿，不時御神，務快其心，逆於生樂，起居無節，故半百而衰也。 
《陰陽應象大論》曰∶是以聖人為無為之事，樂恬 之能，從欲快志於虛無之守。 
故壽命無窮，與天地終，此聖人之治身也。 
《天年篇》帝曰∶願聞人之始生，何氣築為基，何立而為 ，何失而死，何得而生？ 
岐伯曰∶以母為基，以父為 。失神者，死；得神者，生也。帝曰∶人之壽夭各不同，或卒 
死、或病久，願聞其道。岐伯曰∶五臟堅固，血脈和調，肌肉解利，皮膚緻密、營衛之行， 
不失其常，呼吸微徐，氣以度行，六腑化谷，津液布揚，各如其常。故能久長。帝曰∶人之 
壽百歲而死，何以致之？岐伯曰∶使道隧以長，基牆高以方，通調營衛，三部三里起，骨高 
肉滿，百歲乃得終。帝曰∶其不能終壽而死者，何如？岐伯曰∶其五臟皆不堅，使道不長， 
空外以張，喘息暴疾，又卑基牆，薄脈少血，其肉不石，數中風寒，血氣虛，脈不通，真邪 
相攻，亂而相引，故中壽而盡也。 
《五閱五使篇》曰∶脈出於氣口，色見於明堂。（詳面病門） 
《五色篇》曰∶明堂者，鼻也。闕者，眉間也。庭者，顏也。蕃者，頰側也。蔽者，耳 
門也。其間欲方大，去之十步皆見於外，如是者壽必中百歲。（詳面病門） 
《壽夭剛柔篇》曰∶形與氣相任則壽，不相任則夭。皮與肉相果則壽，不相果則夭。血 
氣經絡勝形則壽，不勝形則夭。形充而皮膚緩者則壽，形充而皮膚急者則夭。形充而而脈堅大 
者順也，形充而脈小以弱者氣衰，氣衰則危矣。形充而顴不起者骨小，骨小則夭矣。形充而 
大肉 堅而有分者肉堅，肉堅則壽矣；形充而大肉無分理不堅者肉脆，肉脆則夭矣。牆 
基卑，高不及其地者，不滿三十而死。其有因加疾者，不滿二十而死。平人而氣勝形者壽， 
病而形肉脫，氣勝形者死，形勝氣者危矣。 
《五常政大論》曰∶陰精所奉其人壽，陽精所降其人夭。帝曰∶一州之氣，生化壽夭不 
同，其故何也？岐伯曰∶高下之理，地勢使然也。崇高則陰氣治之，污下則陽氣治之。陽勝 
者先天，陰勝者後天，此地理之常，生化之道也。帝曰∶其有壽夭乎？曰∶高者，其氣壽； 
下者，其氣夭。地之小大異也。小者小異，大者大異。故治病者，必明天道地理，陰陽更勝 
，氣之先後，人之壽夭，生化之期，乃可以知人之形氣矣。 

<目錄>卷之三十七天集·雜證謨\死生
<篇名>經義
屬性：《五常政大論》曰∶根於中者，命曰神機，神去則機息。根於外者，命曰氣立，氣止則化絕。 
《移精變氣論》帝曰∶余欲臨病患，觀死生，決嫌疑，欲知其要。如日月光，可得聞 
乎？岐伯曰∶色脈者，上帝之所貴也。先師之所傳也。色以應日，脈以應月，常求其要，則 
其要也治之要極，無失色脈，用之不惑，治之大則。得神者，昌；失神者，亡。帝曰∶善。 
《邪客篇》曰∶心者，五臟六腑之大主也，精神之所舍也。其髒堅固，邪弗能容也。容 
之則心傷，心傷則神去，神去則死矣。 
《營衛生會篇》曰∶營衛者，精氣也；血者，神氣也。血之與氣，異名同類焉。故奪血 
者無汗，奪汗者無血。故人生有兩死，而無兩生。 
《疏五過論》曰∶故貴脫勢，雖不中邪，精神內傷，身必敗亡。 
《湯液 體論》帝曰∶形弊血盡而功不立者何？岐伯曰∶神不使也。帝曰∶何謂神不 
使？曰∶針石，道也。精神不進，志意不治，故病不可愈。今精壞神去，營衛不可復收。何 
者？嗜欲無窮，而憂患不止，精神弛壞，營澀衛除，故神去之而病不愈也。病成名曰逆，則 
針石不能治，良藥不能及也。 
《逆調論》曰∶人生與志不相有，曰死。 

<目錄>卷之三十七天集·雜證謨\死生
<篇名>經義
屬性：《四氣調神論》曰∶夫四時陰陽者，萬物之根本也。所以聖人春夏養陽，秋冬養陰，以 
從其根，故與萬物浮沉於生長之門。逆其根，則伐其本，壞其真矣。故陰陽四時者，萬物之 
終始也，死生之本也。逆之則災害生，從之則苛疾不起，是謂得道。道者，聖人行之，愚者 
佩之。從陰陽則生，逆之則死；從之則治，逆之則亂。反順為逆，是謂內格。 
《陰陽應象大論》曰∶陽勝則身熱，腠理閉，喘粗為之俯仰，汗不出，齒干以煩冤腹滿 
死，能冬不能夏；陰勝則身寒，汗出身常清，數栗而寒，寒則厥，厥則腹滿死，能夏不能冬。 
《壽夭剛柔篇》曰∶陰陽俱動，乍有形，乍無形，加以煩心，命曰陰勝其陽，此謂不表不里，其形不久。 
《陰陽別論》曰∶二陽之病發心脾，有不得隱曲，女子不月；其傳為風消，其傳為息賁者，死不治。 
《通天篇》曰∶太陽之人，多陽而少陰，必謹調之，無脫其陰而瀉其陽。陽重脫者，易 
狂；陰陽皆脫者，暴死不知人也。 
《陰陽二十五人篇》曰∶火形之人，似於赤帝，好顏急心，不壽暴死；能春夏不能秋冬 
。水形之人，似於黑帝，善欺 人，戮死；能秋冬不能春夏。 
《至真要大論》帝曰∶六氣之復何如？岐伯曰∶厥陰之復，甚則入脾。沖陽絕，死不 
治。少陰之復，甚則入肺，咳而鼻淵。天府絕，死不治。太陰之復，甚則入腎，竅瀉無度。 
太溪絕，死不治。少陽之復，甚則入肺，咳而血泄。尺澤絕，死不治。陽明之復，甚則入肝 
，驚駭筋攣。太沖絕，死不治。太陽之復，甚則入心，善忘善悲。神門絕，死不治。陽明司 
天，清復內余，咳不止而白血出者死。乘年之虛，則邪甚也。失時之和，亦邪甚也。遇月之 
空，亦邪甚也。重感於邪，則病危矣。至而和則平，至而甚則病，至而反者病，至而不至者 
病，未至而至者病，陰陽易者危，反者死。 
《五營運大論》曰∶從其氣則和，違其氣則病，不當其位者病，迭移其位者病，失守其 
位者危，尺寸反者死，陰陽交者死。先立其年，以知其氣，左右應見，然後乃可以言死生之逆順。 

<目錄>卷之三十七天集·雜證謨\死生
<篇名>經義
屬性：《平人氣象論》曰∶人一呼，脈四動以上曰死，脈絕不至曰死，乍疏乍數曰死。春胃微 
弦曰平，弦多胃少曰肝病，但弦無胃曰死。人以水谷為本，故人絕水谷則死，脈無胃氣亦死 
（上二條詳四卷脈神章）。死心脈來，前曲後居，如操帶鈎，曰心死。死肺脈來，如物之浮， 
如風吹毛，曰肺死。死肝脈來，急益勁，如新張弓弦，曰肝死。死脾脈來，銳堅如鳥之喙， 
如鳥之距，如屋之漏，如水之流，曰脾死。死腎脈來，發如奪索，闢辟如彈石，曰腎死。 
《三部九候論》曰∶五臟已敗，其色必夭，夭必死矣。形盛脈細，少氣不足以息者危。 
形瘦脈大，胸中多氣者死。參伍不調者病。三部九候皆相失者死。上下左右相失不可數者死 
。中部之候雖獨調，與眾髒相失者死。中部之候相減者死。目內陷者死。脫肉身不去者死。 
中部乍疏乍數者死。真髒脈見者勝死。足太陽氣絕者，其足不可屈伸，死必戴眼。九候之脈 
，皆沉細懸絕者為陰，主冬，故以夜半死。躁盛喘數者為陽，主夏，故以日中死。其脈乍數 
乍疏乍遲乍疾者，日乘四季死。形肉已脫，九候雖調，猶死。若有七診之病，其脈候亦敗者 
死矣，必發噦噫。脈不往來者死。皮膚着者死。瞳子高者太陽不足，戴眼者太陽已絕，此決 
死生之要，不可不察也。 
《方盛衰論》曰∶形弱氣虛死。形氣有餘，脈氣不足死；脈氣有餘，形氣不足生。 
《玉機真藏論》曰∶形氣相失，謂之難治；色夭不澤，謂之難已；脈實以堅，謂之益甚 
；脈逆四時，為不可治。所謂逆四時者，春得肺脈，夏得腎脈，秋得心脈，冬得脾脈，其至 
皆懸絕沉澀者，命曰逆四時。 
《大奇論》曰∶胃脈沉鼓澀，胃外鼓大，心脈小堅急，皆鬲偏枯，男子發左，女子發右 
，不喑舌轉，可治。三十日起，其從者喑；三歲起，年不滿二十者，三歲死。脈至而搏，血 
衄身熱者死。脈至浮合，浮合如數，一息十至以上，是經氣予不足也。微見九十日死。脈至 
如火薪然，是心精之予奪也，草干而死。脈至如散葉，是肝氣予虛也，木葉落而死。脈至如 
省客，省客者脈塞而鼓，是腎氣予不足也，懸去棗華而死。脈至如丸泥，是胃精予不足也， 
榆莢落而死。脈至如橫格，是膽氣予不足也，禾熟而死。脈至如弦縷，是胞精予不足也，病 
善言，下霜而死；不言，可治。脈至如交漆，交漆者左右傍至也，微見三十日死。脈至如涌 
泉，浮鼓肌中，太陽氣予不足也，少氣味，韭英而死。脈至如頹土之狀，按之不得，是肌氣 
予不足也，五色先見黑白，壘發死。脈至如懸雍，懸雍者浮揣切之益大，是十二俞之予不足 
也，水凝而死。脈至如偃刀，偃刀者浮之小急，按之堅大急，五臟菀熱，寒熱獨並於腎也， 
如此其人不得坐，立春而死。脈至如丸滑不直手，不直手者，按之不可得也，是大腸氣予不 
足也，棗葉生而死。脈至如華者，令人善恐，不欲坐臥，行立常聽，是小腸氣予不足也，季 
秋而死。 
《宣明五氣篇》曰∶五邪所見，春得秋脈，夏得冬脈，長夏得春脈，秋得夏脈，冬得長 
夏脈，名曰陰出之陽，病善怒不治，是謂五邪，皆同命，死不治。 
《玉版論要篇》曰∶色夭面脫，不治，百日盡已。脈短氣絕死。病溫虛甚死。女子右為 
逆，左為從；男子左為逆，右為從。易，重陽死，重陰死。 
《通評虛實論》曰∶氣虛者，肺虛也；氣逆者，足寒也。非其時則生，當其時則死。帝 
曰∶何謂重虛？岐伯曰∶脈氣上虛尺虛，是謂重虛。帝曰∶何以治之？曰∶所謂氣虛者，言無 
常也。尺虛者，行步 然。脈虛者，不象陰也。如此者，滑則生，澀則死也。帝曰∶ 
寒氣暴上，脈滿而實何如？曰∶實而滑則生，實而逆則死。帝曰∶脈實滿，手足寒，頭熱， 
何如？曰∶春秋則生，冬夏則死。脈浮而澀，澀而身有熱者死。帝曰∶其形盡滿何如？曰∶其 
形盡滿者，脈急大堅，尺澀而不應也。如是者，從則生，逆則死。所謂從者，手足溫也；所 
謂逆者，手足寒也。 
《陰陽別論》曰∶所謂陰者，真髒也，見則為敗，敗必死也；所謂陽者，胃脘之陽也。 
別於陽者，知病處也；別於陰者，知死生之期。三陰俱搏，二十日夜半死；二陰俱搏，十三 
日夕時死；一陰俱搏，十日平旦死。三陽俱搏且鼓，三日死；三陰三陽俱搏，心腹滿，發盡 
不得隱曲，五日死；二陽俱搏，其病溫，死不治，不過十日死。凡持真脈之髒脈者，肝至懸 
絕急，十八日死；心至懸絕，九日死；肺至懸絕，十二日死；腎至懸絕，七日死；脾至懸絕 
，四日死。 
《玉機真藏論》曰∶真肝脈至，中外急，如循刀刃責責然，如按琴瑟弦，色青白不澤， 
毛折乃死。（五臟脈詳脈神章真藏條） 
《終始篇》曰∶脈口四盛，且大且數者，名曰溢陰。溢陰為內關，內關不通，死不治。 
（諸脈俱詳關格門） 
《五臟生成篇》曰∶凡相五色之奇脈，面黃目青，面黃目赤，面黃目白，面黃目黑者， 
皆不死也。面青目赤，面赤目白，面青目黑，面黑目白，面赤目青，皆死也。故色見青如草 
茲者死，黃如枳實者死，黑如 者死，赤如HT 血者死，白如枯骨者死，此五色之見 
死也。青如翠羽者生，赤如雞冠者生，黃如蟹腹者生，白如豕膏者生，黑如烏羽者生，此五 
色之見生也。 
《論疾診尺篇》曰∶診寒熱，赤脈上下至瞳子，見一脈一歲死，見一脈半一歲半死，見 
二脈二歲死，見二脈半二歲半死，見三脈三歲死。 

<目錄>卷之三十七天集·雜證謨\死生
<篇名>經義
屬性：《玉機真藏論》曰∶五臟受氣於其所生，傳之於其所勝，氣舍於其所生，死於其所不勝 
，病之且死，必先傳行至其所不勝，病乃死。此言氣之逆行也，故死。肝受氣於心，傳之於 
脾，氣舍於腎，至肺而死。脾受氣於肺，傳之於腎，氣舍於心，至肝而死。肺受氣於腎，傳 
之於肝，氣舍於脾，至心而死。腎受氣於肝，傳之於心，氣舍於肺，至脾而死。此皆逆死也 
。一日一夜五分之，此所以言死生之旦暮也。帝曰∶五臟相通，移皆有次，五臟有病，則各 
傳其所勝。不治，法三月若六月，若三日若六日，傳五臟而當死，是順傳所勝之次也。故曰 
∶別於陽者，知病從來；別於陰者，知死生之期。言知至其所困而死。風者，百病之長也。 
腎傳之心，病筋脈相引而急，病名曰螈，當此之時，可灸可藥。弗治，滿十日，法當死。腎 
因傳之心，心即復反傳而行之肺，發寒熱，法當三歲死。 
《標本病傳論》曰∶夫病傳者，心病先心痛，一日而咳，三日脅支痛，五日閉塞不通， 
身痛體重，三日不已死，冬夜半，夏日中。肺病喘咳，三日而脅支滿痛，一日身重體痛，五 
日而脹，十日不已死，冬日入，夏日出。肝病頭目眩，脅支滿，三日體重身痛，五日而脹， 
三日腰脊少腹痛脛酸，三日不已死，冬日入，夏早食。脾病身痛體重，一日而脹，二日 
少腹腰脊痛脛酸，三日背KT 筋痛小便閉，十日不已死，冬人定，夏晏食。腎病 
少腹腰脊痛 酸，三日背KT 筋痛小便閉，三日腹脹，三日兩脅支痛，三日不 
已死，冬大晨，夏晏晡。胃病脹滿，五日少腹腰脊痛 酸，三日背KT 筋痛小 
便閉，五日身體重，六日不已死，冬夜半後，夏日 。膀胱病小便閉，五日少腹脹腰 
脊痛 酸，一日腹脹，一日身體痛，二日不已死，冬難鳴，夏下晡。諸病以次相 
傳，如是者，皆有死期，不可刺。間一髒止，及至三四髒者，乃可刺也。 
《病傳篇》曰∶大氣入髒，腹痛下淫，可以致死，不可以致生。帝曰∶大氣入髒奈何？ 
岐伯曰∶病先發於心，一日而之肺，五日而之脾，三日不已，死，冬夜半，夏日中。病先發 
於肺，三日而之肝，一日而之脾，五日而之胃，十日不已，死，冬日入，夏日出。病先發於 
肝，三日而之脾，五日而之胃，三日而之腎，三日不已，死，冬日入，夏早食。病先發於脾 
，一日而之胃，二日而之腎，三日而之膂膀胱，十日不已，死，冬人定，夏晏食。病先發於 
胃，五日而之腎，三日而之膂膀胱，五日而上之心，二日不已，死，冬夜半，夏日 
。病先發於腎，三日而之膂膀胱，三日而上之心，三日而之小腸，三日不已，死，冬大晨， 
夏晏晡。病先發膀胱，五日而之腎，一日而之小腸，一日而之心，二日不已，死，冬難鳴， 
夏下晡。 
《氣厥論》曰∶心移寒於肺，肺消，肺消者飲一溲二，死不治。肝移熱於心則死。腎移 
熱於脾，傳為虛，腸 死，不可治。 
《陰陽別論》曰∶死陰之屬，不過三日而死；生陽之屬，不過四日而死。所謂生陽死陰 
者，肝之心謂之生陽，心之肺謂之死陰，肺之腎謂之重陰，腎之肝謂之辟陰，死不治。 

<目錄>卷之三十七天集·雜證謨\死生
<篇名>經義
屬性：《九宮八風篇》曰∶太一移日，天必應之以風雨，以其日風雨則吉，歲美民安少病矣。 
因視風所從來而占之∶風從其所居之鄉來為實風，主生，長養萬物；從其沖後來為虛風，主 
殺主害者。謹候虛風而避之。故聖人日避虛邪之道，如避矢石然，邪弗能害，此之謂也。風 
從西北方來，名曰折風，其傷人也，內舍於小腸，外在於手太陽脈，脈絕則溢，脈閉則結不 
通，善暴死。三虛相搏，則為暴病卒死。 
《歲露論》帝曰∶其有卒然暴病暴死者何也？少師曰∶三虛者，其死暴疾也。得三實 
者，邪不能傷人也。帝曰∶願聞三虛。曰∶乘年之衰，逢月之空，失時之和，因為賊風所傷 
，是為三虛。故論不知三虛，工反為粗。帝曰∶願聞三實。曰∶逢年之盛，遇月之滿，得時 
之和，雖有賊風邪氣，不能危之也。故諸逢其風雨遇其雨者，命曰遇歲露焉。因歲之和，而 
少賊風者，民少病而少死；歲多賊風邪氣，寒溫不和，則民多病而死矣。帝曰∶虛邪之風， 
其所傷貴賤何如？候之奈何？曰∶正月朔日，太一居天留之宮，其日西北風，不雨，人多死矣 
。正月朔日，平旦北風，春，民多死。正月朔日，平旦北風行，民病多者，十有三也。正月 
朔日，日中北風，夏，民多死。正月朔日，夕時北風，秋，民多死。終日北風，大病死者十 
有六。正月朔日，風從南方來，命曰旱鄉，從西方來，命曰白骨，將國有殃，人多死亡。正 
月朔日，風從東方來，髮屋，揚沙石，國有大災也。正月朔日，風從東南方行，春有死亡。 
正月朔日，天和溫不風，糴賤，民不病；天寒而風，糴貴，民多病。此所以候歲之風，殘傷 
人者也。二月丑不風，民多心腹病。三月戍不溫，民多寒熱。四月巳不暑，民多癉病。十月 
申不寒，民多暴死。諸所謂風者，皆髮屋，折樹木，揚砂石，起毫毛，發腠理者也。 
《本神篇》曰∶心怵惕思慮則傷神，神傷則恐懼自失，破 脫肉，毛悴色夭，死於 
冬。脾憂愁而不解則傷意，意傷則 亂，四肢不舉，毛悴色夭，死於春。肝悲哀動中則 
傷魂，魂傷則狂忘不精，不精則不正當人，陰縮而攣筋，兩脅骨不舉，毛悴色夭，死於秋。 
肺喜樂無極則傷魄，魄傷則狂，狂者意不存人，皮革焦，毛悴色夭，死於夏。腎盛怒而不止 
則傷志，志傷則喜忘其前言，腰脊不可以俯仰屈伸，毛悴色夭，死於季夏。恐懼而不解則傷 
精，精傷則骨酸痿厥，精時自下。是故五臟主藏精者也，不可傷，傷則失守而陰虛，陰虛則 
無氣，無氣則死矣。是故用針者，察觀病患之態，以知精神魂魄之存亡得失之意，五者以傷 
，針不可以治之也。 
《玉機真藏論》曰∶大骨枯槁，大肉陷下，胸中氣滿，喘息不便，其氣動形，期六月死 
，真髒脈見，乃予之期日。大骨枯槁，大肉陷下，胸中氣滿，喘息不便，內痛引肩項，期一 
月死，真髒脈見，乃予之期日。大骨枯槁，大肉陷下，胸中氣滿，喘息不便，內痛引肩項， 
身熱脫肉破 ，真髒見，十月之內死。大骨枯槁，大肉陷下，肩髓內消，動作益衰，真 
髒來見，期一歲死，見其真髒，乃予之期日。大骨枯槁，大肉陷下，胸中氣滿，腹內痛，心 
中不便，肩項痛身熱，破 脫肉，目眶陷，真髒見，目不見人，立死；其見人者，至其 
所不勝之時則死。急虛身中卒至，五臟絕閉，脈道不通，氣不往來，譬於墮溺，不可為期。 
其脈絕不來，若人一息五六至，其形肉不脫，真髒雖不見，猶死也。 
《三部九候論》曰∶寒熱病者，以平旦死。熱中及熱病者，以日中死。病風者，以日夕 
死。病水者，以夜半死。 
《平人氣象論》曰∶肝見庚辛死，心見壬癸死，脾見甲乙死，肺見丙丁死，腎見戊己死 
。是謂真髒見皆死。 
《氣交變大論》曰∶歲木太過，風氣流行，脾土受邪，上應歲星，沖陰絕者，死不治。 
歲火太過，炎暑流行，肺金受邪，上應熒惑星，太淵絕者，死不治。歲土太過，雨濕流行， 
上應鎮星，太溪絕者，死不治。歲金太過，燥氣流行，肝木受邪，上應太白星，太沖絕者， 
死不治。歲水太過，寒氣流行，邪害心火，上應辰星，神門絕者，死不治。 
《六元正紀大論》帝曰∶六位之氣，盈虛何如？岐伯曰∶太少異也。太者之至徐而常 
，少者暴而亡。木郁之發，甚則耳鳴眩轉，目不識人，善暴僵仆。火郁之發，甚則瞀悶懊 
，善暴死。 
《六微旨大論》曰∶天符為執法，歲位為行令，太一天符為貴人。帝曰∶邪之中也奈何 
？岐伯曰∶中執法者，其病速而危；中行令者，其病徐而持；中貴人者，其病暴而死。帝曰 
∶位之易也何如？曰∶君位臣則順，臣位君則逆。逆則其病近，其害速；順則其病遠，其害 
微。所謂二火也。 
《本病論》帝曰∶人氣不足，天氣如虛，人神失守，神光不聚，邪鬼外干，致有夭亡 
，可得聞乎？岐伯曰∶人之五臟，一髒不足，又會天虛，感邪之至也。人憂愁思慮即傷心， 
又或遇少陰司天，天數不及，此即天氣人氣同虛也。又遇驚而奪精，汗出於心，因而三虛， 
神明失守，卻遇火不及之歲，有黑屍鬼犯之，令人暴亡。人飲食勞倦即傷脾，又或遇太陰司 
天，天數不及，此即人虛而天虛也。又遇飲食飽甚，汗出於胃，醉飽行房，汗出於脾，因而 
三虛，脾神失守，卻遇土不及之年，即有青屍鬼犯之，令人卒亡。人久坐濕地，強力入水即 
傷腎，因而三虛，腎神失守，卻遇水不及之年，有黃屍鬼見之，令人暴亡。人或恚怒，氣逆 
上而不下即傷肝，又遇厥陰司天，天數不及，此謂天虛人虛也。又遇疾走恐懼，汗出於肝， 
神位失守，神光不聚，又遇木不及之年，有白屍鬼犯之，令人暴亡也。以上五失守者，天虛 
而人虛也，神遊失守其位，即有五屍鬼幹人，令人暴亡也，謂之曰屍厥。此謂得守者生，失 
守者死；得神者昌，失神者亡。 

<目錄>卷之三十七天集·雜證謨\死生
<篇名>經義
屬性：《經脈篇》曰∶手太陰氣絕則皮毛焦。太陰者，行氣溫於皮毛者也，故氣不榮則皮毛焦 
，皮毛焦則津液去皮節，津液去皮節則爪枯毛折，毛折者則毛先死，丙篤丁死，火勝金也。 
手少陰氣絕則脈不通，脈不通則血不流，血不流則髦色不澤，故其面黑如漆柴者，血先死， 
壬篤癸死，水勝火也。足太陰氣絕者，則脈不榮肌肉。唇舌者，肌肉之本也。脈不榮則肌肉 
軟，肌肉軟則舌萎人中滿，人中滿則唇反，唇反者肉先死，甲篤乙死，木勝土也。足少陰氣 
絕則骨枯。少陰者，冬脈也，伏行而濡骨髓者也。故骨不濡則肉不能着也，骨肉不相親則肉 
軟卻，肉軟卻故齒長而垢，發無澤，發無澤者骨先死，戊篤己死，土勝水也。足厥陰氣絕則 
筋絕。厥陰者，肝脈也，肝者筋之合也，筋者聚於陰器而脈絡於舌本也。故脈弗榮則筋急， 
筋急則引舌與卵，故唇青舌卷卵縮則筋先死，庚篤辛死，金勝木也。五陰氣俱絕則目系轉， 
轉則目運，目運者為志先死，志先死則遠一日半死矣。六陽氣絕則陰與陽相離，離則腠理髮 
泄，絕汗乃出，故旦占夕死，夕占旦死。 
《診要經終論》帝曰∶願聞十二經脈之終奈何？岐伯曰∶太陽之脈，其終也戴眼反折 
螈，其色白，絕汗乃出，出則死矣。少陽終者，耳聾百節皆縱，目HT 絕系，絕系一 
日半死，其死也色先青白，乃死矣。陽明終者，口目動作，善驚妄言，色黃，其上下經盛， 
不仁則終矣。少陰終者，面黑齒長而垢，腹脹閉，上下不通而終矣。太陰終者，腹脹閉不得 
息，善噫善嘔，嘔則逆，逆則面赤，不逆則上下不通，不通則面黑皮毛焦而終矣。厥陰終者 
，中熱嗌干，善溺心煩，甚則舌卷卵上縮而終矣。此十二經之所敗也。 

<目錄>卷之三十七天集·雜證謨\死生
<篇名>經義
屬性：《脈要精微論》曰∶五臟者，中之守也。言而微，終日乃復言者，此奪氣也。衣被不斂 
，言語善惡不避親疏者，此神明之亂也。倉廩不藏者，是門戶不要也。水泉不止者，是膀胱 
不藏也。得守者生，失守者死。夫五臟者，身之強也。頭者精明之府，頭傾視深，精神將奪 
矣。背者胸中之府，背曲肩垂，府將壞矣。腰者腎之府，轉搖不能，腎將憊矣。膝者筋之府 
，屈伸不能，行則僂附，筋將憊矣。骨者髓之府，不能久立，行則振掉，骨將憊矣。得強則生，失強則死。 
《玉版篇》帝曰∶諸病皆有逆順，可得聞乎？岐伯曰∶腹脹、身熱、脈大，是一逆也 
。腹鳴而滿，四肢清、泄，其脈大，是二逆也。衄而不止，脈大，是三逆也。咳且溲血脫形 
，其脈小勁，是四逆也。咳，脫形身熱，脈小以疾，是五逆也。如是者，不過十五日而死矣 
。其腹大脹，四末清，脫形，泄甚，是一逆也。腹脹便血，其脈大，時絕，是二逆也。咳溲 
血，形肉脫，脈搏，是三逆也。嘔血，胸滿引背，脈小而疾，是四逆也。咳嘔腹脹，且飧泄 
，其脈絕，是五逆也。如是者，不過一時而死矣。 
《五禁篇》帝曰∶何謂五逆？岐伯曰∶熱病脈靜，汗已出，脈躁盛，是一逆也。病泄 
，脈洪大，是二逆也。着痹不移， 肉破，身熱，脈偏絕，是三逆也。淫而奪形，身熱 
，色夭然白，及後下血HT ，血HT 篤重，是四逆也。寒熱奪形，脈堅搏，是謂五逆也。 
《玉機真藏論》曰∶五實死，五虛死。帝曰∶願聞五實五虛。岐伯曰∶脈盛，皮熱，腹 
脹，前後不通，悶瞀，此謂五實；脈細，皮寒，氣少，泄利前後，飲食不入，此謂五虛。帝 
曰∶其時有生者何也？岐伯曰∶漿粥入胃，注泄止，則虛者活；身汗得後利，則實者活。此 
其候也。 
《寶命全角論》曰∶夫鹽之味咸者，其氣令器津泄；弦絕者，其音嘶敗；木敷者，其葉 
發；病深者，其聲噦。人有此三者，是謂壞府，毒藥無治，短針無取。 
《五色篇》∶雷公曰∶人不病卒死，何以知之？帝曰∶大氣入於臟腑者，不病而卒死矣 
。雷公曰∶病小愈而卒死者，何以知之？帝曰∶赤色出兩顴，大如母指者，病雖小愈，必卒 
死。黑色出於庭，大如母指者，必不病而卒死。 
《奇病論》帝曰∶有癃者，一日數十溲，此不足也。身熱如炭，頸膺如格，人迎躁盛 
，喘息氣逆，此有餘也。太陰脈細微如發者，此不足也，其病安在？名為何病？岐伯曰∶病在 
太陰，其盛在胃，頗在肺，病名曰厥，死不治，此所謂五有餘二不足也。帝曰∶何謂五有餘 
二不足？曰∶所謂五有餘者，五病之氣有餘也；二不足者，亦病氣之不足也。今外得五有餘 
，內得二不足，此其身不表不里，亦正死明矣。 
《陽明脈解篇》曰∶陽明厥則喘而惋，惋則惡人。帝曰∶或喘而死者，或喘而生者何也 
？岐伯曰∶厥逆連髒則死，連經則生。 
《厥論》曰∶三陰俱逆，不得前後，使人手足寒，三日死。少陽厥逆，機關不利，腰不 
可以行，項不可以顧，發腸癰不可治，驚者死。手心主少陰厥逆，心痛引喉，身熱，死不可治。（詳厥逆門） 
《通評虛實論》帝曰∶消癉虛實何如？岐伯曰∶脈實大，病久可治；脈懸小堅，病久 
不可治。帝曰∶癲疾何如？曰∶脈搏大滑，久自已；脈小堅急，死不治。帝曰∶癲疾之脈， 
虛實何如？曰虛則可治，實則死。帝曰∶腸 便血何如？曰∶身熱則死，寒則生。腸 下白沫 
何如？曰∶脈沉則生，脈浮則死。帝曰∶腸 下膿血何如？曰∶脈懸絕則死，滑大則生。 
《癲狂篇》曰∶癲疾者，癲發如狂者，死不治。 
《厥病篇》曰∶風痹淫濼，病不可已者，足如履冰，時如入湯中，股脛淫濼，煩心頭痛 
，時嘔時 ，眩已汗出，久則目眩，悲以喜恐，短氣不樂，不出三年死也。真心痛，手 
足清至節，心痛甚，旦發夕死，夕發旦死。真頭痛，頭痛甚，腦盡痛，手足寒至節，死不治。 
《痹論》帝曰∶痹，其時有死者，或疼久者，或易已者，其故何也？岐伯曰∶其入髒 
者死，其留連筋骨間者疼久，其留皮膚間者易已。 

<目錄>卷之三十七天集·雜證謨\死生
<篇名>經義
屬性：《熱論篇》曰∶三陰三陽，五臟六腑皆受病，營衛不行，五臟不通，則死矣。 

<目錄>卷之三十七天集·雜證謨\死生
<篇名>經義
屬性：《六元正紀大論》曰∶大積大聚，其可犯也，衰其大半而止，過者死。 
《診要經終論》曰∶凡刺胸腹者，必避五臟。中心者環死，中脾者五日死，中腎者七日 
死，中肺者五日死，中膈者皆為傷中，其病雖愈，不過一歲死。 
《刺禁論》曰∶髒有要害，不可不察，肝生於左，肺藏於右，心部於表，腎治於里，脾 
為之使，胃為之市。膈盲之上，中有父母，七節之傍，中有小心，從之有福，逆之有咎。刺 
中心，一日死，其動為噫。刺中肝，五日死，其動為語。刺中腎，六日死，其動為嚏。刺中 
肺，三日死，其動為咳。刺中脾，十日死，其動為吞。刺中膽，一日半死，其動為嘔。刺跗 
上中大脈，血出不止死。刺面中溜脈，不幸為盲。刺頭中腦戶，入腦立死。刺陰股中大脈， 
血出不止死。刺臂太陰脈，出血多立死。 
《小針解》曰∶取五脈者死，言病在中，氣不足，但用針盡大瀉其諸陰之脈也。取三陽 
之脈者，唯言盡瀉三陽之氣，令病患 然不復也。奪陰者死，言取尺之五里五往者也 
。奪陽者狂，正言也。所謂五臟之氣已絕於內者，脈口氣內絕不至，反取其外之病處與陽經 
之合，有留針以致陽氣，陽氣至則內重竭，重竭則死矣。其死也無氣以動，故靜。所謂五臟 
之氣已絕於外者，脈口氣外絕不至，反取其四末之輸，有留針以致其陰氣，陰氣至則陽氣反 
入，入則逆，逆則死矣。其死也陰氣有餘，故躁。 
《玉版篇》曰∶夫針之與五兵，其孰小乎？能殺生人，不能起死者也。帝曰∶願卒聞之 
。岐伯曰∶經隧者，五臟六腑之大絡也，迎而奪之而已矣。帝曰∶上下有數乎？曰∶迎之五 
里，中道而止，五至而已，五往而藏之氣盡矣，故五五二十五而竭其輸矣。此所謂奪其天氣 
者也。帝曰∶願卒聞之。曰∶窺門而刺之者，死於家中；入門而刺之者，死於堂上。 

<目錄>卷之三十七天集·雜證謨\死生
<篇名>經義
屬性：《癰疽篇》《玉版篇》等義，俱詳列外科。 

<目錄>卷之三十七天集·雜證謨\死生
<篇名>經義
屬性：《平人絕谷篇》帝曰∶願聞人之不食，七日而死何也？伯高曰∶神者，水谷之精氣也 
。故腸胃之中，常留谷二斗，水一斗五升。故平人日再後，後二升半，一日中五升，七日五 
七三斗五升，而留水谷盡矣。故平人不食飲七日而死者，水谷精氣津液皆盡故也。 

<目錄>卷之三十七天集·雜證謨\死生
<篇名>經義
屬性：《通評虛實論》帝曰∶乳子而病熱，脈懸小者何如？岐伯曰∶手足溫則生，寒則死。 
帝曰∶乳子中風熱，喘鳴肩息者，脈何如？岐伯曰∶喘鳴肩息者，脈實大也，緩則生，急則 
死。 
《論疾診尺篇》曰∶嬰兒病，其頭毛皆逆上者，必死。 
《熱病篇》曰∶老人嬰兒，熱而腹滿者死。 

<目錄>卷之三十七天集·雜證謨\死生
<篇名>經義
屬性：華元化曰∶不病而五行絕者死。不病而性變者死。不病而暴語妄者死。不病而暴不語者 
死。不病而喘息者死。不病而強中者死。不病而暴目盲者死。不病而暴腫滿者死。不病而大 
便結者死。不病而暴無脈者死。不病而暴昏冒如醉者死。此內外先盡故也。逆者即死，順者二年無有生者也。
