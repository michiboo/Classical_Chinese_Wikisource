<篇名>類證治裁
書名：類證治裁
作者：林佩琴  
朝代：清  
年份：公元1644-1911年  

<目錄>
<篇名>序
屬性：醫之為道，必其人有中和仁智之德，而又洞乎陰陽之理，性命之源，寒暑異宜，南北異稟之故。沉潛焉 
以察其微，反覆焉以窮其變，而後能消疵癘，益虛孱，以平造物之憾，此治病之道，昔人所以謂通於治國與。 
丹陽林君雲和與余同舉戊辰鄉試，訂交於京師，既而別去，不相問者三十餘載。丁未冬君之子芝本，攜 
君所輯方書曰《類證治裁》者，乞序於余，始知君之亡，亦且八載矣。君直外方內，治學有根柢，己巳禮闈報 
罷，退而學醫，活人甚多，術既益精。而病世之業醫者，空疏不學，或又拘於成法，以蹈偏駁失中之弊， 
於是彙輯古方，別裁至當，蘄與人人共明之。嗚乎！其用心若此，可不謂中和仁智之君子乎？余固瞢於醫， 
於養身濟世之術，未之有得，春官十上，幸獲通籍，而衰態遽侵，今茲待罪吳趨，當時同榜中如顧耕石諸君， 
均先朝露，無可與語。回首今昔，益信窮達一致，勞勞於仕宦，而以隳其所業，曾不若君之窮居着述，猶 
得就一藝以自名，此則序君書，而不能無慨於中也。至於是書之蘊，足以抉陰陽而托性命，後之讀者，當自 
得之，且已詳於君所為序，故不贅述雲。 
\x道光歲次丁未十月知江蘇蘇州府事年愚弟桂超萬拜撰\x 

<目錄>
<篇名>序
屬性：先祖大銀台謂 公，於乾隆間奉命總閱《四庫全書》，獲見神農以來醫家言着錄於文淵閣者，九 
十六部一千八百十有三卷，附存其目者，九十四部六百八十一卷。嘗語穎曰∶舊史醫家多置之簡末，今《四 
庫全書》子部分十四家，儒家第一，兵家第二，法家第三，農家第四，醫家第五。醫雖一技，民命攸關，其 
特升諸他藝術上有以也。謂 公博涉於陰陽術數，六壬聲律之書，手錄甚伙，獨醫類無手定本，家傳唯先大 
夫澹松公批訂葉氏《臨證指南》。手澤猶新，顧穎卒未能讀也。林羲桐先生嘉慶戊辰舉鄉魁，墨藝膾炙人口， 
尤精岐黃家言，貫串於《靈樞》、《素問》、《難經》諸書，以意為變化而不泥於古，著作之暇，以濟時為 
心，士大夫皆禮敬之。余久耳其名，丙戌余服闋，入都謁部，先生公車北上，相晤於都門，獲聞緒論，盛 
德君子，一望皆知。辛亥春，嗣君筠石茂才，將刊先生所着《類證治裁》書，而以序囑余。書凡八卷，外 
科附焉，別類分門，前列論，方次之，殆與《沈氏尊生》書體例略相近，然詳略輕重之際，妙於剪裁，開卷 
瞭然，言彌簡而法彌備，使夫穎悟之士既得所範圍，中材而下亦得循途以赴，學人固當分別以觀矣。昔人 
論《難經本義》，謂滑壽以文士而精於醫，故所着較諸家所得為多。予於先生亦云∶筠石嗣其先業，揆度其 
恆，無不立效，叩其所學，蓋得於是書成法者多，顧不肯私為家傳，而公諸同好，其能體先生濟時之心者 
矣。先生所着有《來燕草堂四書文》五百餘篇，《來燕草堂古文》二卷，《駢體文》二卷，《高臥樓古今體 
詩》二卷，《百鳥詩》一卷，《詩餘》一卷，皆余所服膺者。筠石倘能次第開雕以昭先澤，是又余之 
濃望也夫。 
\x咸豐元年歲次辛亥孟夏之月賜進士出身誥授奉直大夫四川會\x 
\x理州知州同里愚弟吉鍾穎頓首拜撰時年八十有五\x 

<目錄>
<篇名>序
屬性：先伯父羲桐先生，以制舉之學，着聲藝林，垂六十年，學人覽其遺文，望洋而嘆。意謂先生畢生之 
精力，殆竭於此，而弗暇以他及。而不知自其少壯喜讀方書，五色奇咳，術隨年進。洎乎手訂《治裁》書， 
壹志殫心，與老病相終始，固自有不朽之業，而如是乎身心以之者在也。今夫方伎之事， 久失傳，則益肆為 
鄙誕，以相煽惑，獨醫學以切於民生日用，理近而事常，得以相緣於勿替。自仲景着方，後賢纘而衍之， 
湯液之功，遂加於針石，未可謂所傳之不永矣。然而玉版真言，靈蘭秘典，儒者弗問，醫亦舍旃，證若繭絲， 
法同射覆，所施失當，視他方伎，為禍尤烈，則豈非不學之咎哉。然且果於自信，率其謬誤，出應人急， 
吁可悲矣！先生熟精《靈》、《素》之言，因遂博觀仲景以下諸名家書，既已窮極源流，然猶深自韜晦， 
游跡所至，有主賓數年無識其能醫者。里居日久，數察奇恆，聲譽所歸，丐請至莫可卻，則慨然以生人自任， 
羸童貧叟，匍匐偕臻，靡不樂效其術。乃至富家大族，介其所親，延緣造請，輒十不一二應。曰∶彼豈借仆 
生之者。其不屑於應酬如此。是書稿凡數易，嘗語植本曰；着書貴適於用，吾年老，且用吾術生人固不盡， 
吾書成，庶救時之心與無終極耳。又曰∶近世名家着述，其號為集大成者，卷帙繁富，學人恆憚於誦習， 
又或主辨析名理治法，弗取其備，中材之士，亦無由就一人一證而悟其全。吾書務言簡意賅，使人開卷瞭然而 
已。嗚乎！此殆即先生晚年刊落浮華，粹然有用之言乎。植本愚懵無識，於先生着述精意，不能有所闡發，第 
就先生勤於學術，而慎於用術之實，以及當時辟 之言涉是書者着於篇，俾讀者 
有所據以考焉。先生生時，子芝本方習科舉，先生未嘗授以醫。及卒，而求醫者謂當有異聞，仍踵相接， 
不得已，循是書成法以應求者，而所投輒驗。所以勉勉於是刻者，又豈徒存先人手澤之意云爾哉。 
\x時咸豐元年歲次辛亥端陽前二日侄植本謹撰\x 

<目錄>
<篇名>重鋟類證治裁序
屬性：同治間，余守潤州後，又承乏江寧。林生崧HT 至署來謁，蓋余守潤州時所取士也。出其先祖羲桐先生 
醫書一冊，乞序於余。書固有餘先師薌畦吉君原序，先生與余師素號神交。知先生以經濟之學，郁不得志，沉 
潛泛覽於古來之醫集，抉其精英，以為是書，卓然必傳於後無疑也。余疏於藝術醫學一道，概未有知，而 
勞勞仕官，捧檄東西，竊以牧民之道，其通於醫術者，為生告之。當亂離之後，民生凋蔽，培植之政，猶醫 
之急補元氣也。奸民猾吏，非種必鋤，猶醫之滌瑕盪穢不遺餘力也。政治之施行，必求其利害之所在，猶 
醫之分經分絡，不得妄施藥石也。其他正治從治之法，君臣佐使之宜，虛實損益之故，調和血氣， 理陰陽， 
良醫之於病，亦猶良吏之於民，昔人所以謂治病之道通於治國也。使先生當日幸獲通籍，出經濟之學以治民， 
當有更傳無窮者。乃先生以大用之才，為緒餘之見，閱是書者，咸謂先生惜不知士生一世，只求有益夫生民， 
治病治民，其揆一也。今先生之醫術，傳先生之經濟，不因是深人想象歟。既為生告之，遂書之以為序。 
\x同治十三年知江寧府知府事天門鶴庄蔣啟勛拜序\x 

<目錄>
<篇名>序
屬性：昔人有言，不為良相，便為良醫。醫蓋所以寄死生而托性命者也，夫豈可漫言為哉。必於天地化育之機， 
參贊焉而不悖；陰陽往復之理，洞徹焉而靡遺。而又於《靈樞》、《素問》、《內經》、《難經》諸書， 
及夫張仲景諸大家名言，深求之，以通其變；精思之，以會其微；博觀約取，觸類旁通。平時先具灼見，臨 
症別有主裁，而後能沉 頓起，疵癘潛消，登斯世於仁壽之場， 造物以不平之憾，此醫之為道，類非膚淺者 
所能窺其奧旨歟。咸豐丙辰年間，余避亂浙垣，獲《類證治裁》一書，取而閱之，反覆而詳辨之，見其理明辭 
晰，言簡意賅，論證施治，無不根柢聖經，發揮精義。首列別類分門，次及附方醫案，條貫詳明，絲分縷析， 
令人開卷瞭然。蓋取法於古，而不泥乎古，自有得心應手之妙。予於醫道，自揣未能，竊嘆世之業醫者， 
大都師心自用，隨意揣摩，甚且高自位置，不輕示人。每見窮鄉僻 之所，藜藿單寒之家，有恙沾體，無力求 
醫，聽其不藥自愈。詎知藥弗瞑眩，厥疾弗瘳？始則抱病纏綿，終乃釀成莫救，良可慨也。於是欲將此書廣為傳 
布，奈原版未獲，印刷無從，爰不惜工貲重付剞劂。俾購是書者，得病尋方，因方治病，其於養生濟世之術， 
不無小補雲。 
\x時同治丁卯六年孟夏月崇仁謝希 旭初氏識\x 

<目錄>
<篇名>自序
屬性：司命之難也在識證，識證之難也在辨證，識其為陰為陽，為虛為實，為六淫，為七情，而不同揣合 
也。辨其在經在絡，在腑在髒，在營衛，在筋骨，而非關臆度也。顧脈理易淆，洞垣誰屬，賴古作家別類分 
門，條列治要，且於一症，錯綜疑似，縷析絲分，參合脈象，詳哉言之，仰見心裁獨出矣。然不先窺《內 
經》奧旨，則皆無本之學也。遂古聖人，盡己性，盡人性，參贊元化，仁壽斯民，其心法備載《靈》、《素》 
各八十一篇。自越人祖述心法，垂為《難經》，嗣後長沙論《傷寒》，分究六經。河間治溫熱，專主三焦。 
東垣倡益氣補中。丹溪創滋陰降火，濟偏補缺。要皆上闡經訓，下啟法門，卓然自成大家。由有明迄今， 
諸名家亦無不根柢聖經，發揮心得，以着於篇。學人研經，旁及諸家，泛覽沉酣，深造自得，久之源流條貫， 
自然胸有主裁。第學不博無以通其變，思不精無以燭其微；惟博也故腕妙於應，而生面別開；惟精也故悟徹 
於元，而重關直辟。平時灼有定見，臨證不設成心，診畢矣審用何法，法合矣選用何方，權衡乎稟之濃薄， 
病之淺深，治之標本，藥之浮沉，及一切正治從治，上取下取，或上病取下，下病取上，或從陰引陽，從 
陽引陰，必先歲氣，無伐天和。乃知執一者拘，多歧者泛，師心者愎，隨俗者庸。至於體貼病情，曲折都盡， 
刀圭所授，立起沉 ，善矣！若猶未也，一法未合，雖古法宜裁；一方未純，雖古方宜裁；必吻合而後已。 
此其難，殆又在識證辨證後乎。乃觀近日懸壺家，大率學殖荒蕪，心思膚淺，甚則治溫疫以傷寒法，治血枯 
以通瘀法，與 
夫喜行溫補，罔顧留邪，動輒攻消，不知扶正，輕者重，重者死矣。予思矯而正之，己巳計偕後，歸而就館， 
筆墨少閒，爰始搜輯。丙戍後，又苦南北奔馳，今老矣，分編討究，懼有遺珠，除《傷寒》全帙無容贅衍外， 
余多宗經立論，酌古用方，更欲略輯瘍科，兼及幼科，而老病浸尋，來日苦短，缺略之憾，統俟續成。且生平 
本不業醫，間有治案，附於症後，非雲程序也，聊存梗概，以寓別裁之微意云爾。編名《治裁》，願與有志 
醫學人共裁之。 
\x道光十九年歲次己亥端午日丹陽林 琴自題\x 

<目錄>
<篇名>皇清例授文林郎先考羲桐府君傳略
屬性：府君諱 琴，字雲和，號羲桐，先祖翠岩公次子。幼謹愿，不好戲弄，嘗自塾中歸，有忤之者，怒而 
色赤。翠岩公見之，教曰∶君子所以學，為能變化氣質，汝坐不解此語耳。府君志之，終身不敢忘。乾隆戊申， 
翠岩公以曾祖父母命，視叔祖養三公於武都，府君作憶親詩轉憶翠岩公之念曾祖父母也，有∶「秦關雪盡增 
春水，漢塞天低望白雲」之句，公歸見之為淚下。方公之歸，曉行抵邗上，策騾過霜橋，蹶而溺，沉浮亂流 
中，掣騾尾得出，時冬月衣履沾濡，行數里始抵逆旅，由是感寒嘔噦。其明年曾祖志開公病膈噎，公設神位空 
室中，伏地祈禱，常至夜分，及秋反得熱疾，竟先志開公卒。越數月志開公亦卒，家計窘甚。府君與叔父紉 
秋公、季父釣 公、從叔西珍公，從張斐園先生學。而修脯無所出，府君慮 叔祖升儒公憂，乃攜釣 叔 
父館於鄰村，紉秋叔亦館村塾，為西珍叔父課讀。伯父輯五公助升儒公經理家政，俄而伯父亦以瘵卒，所得館 
谷絲粟，悉歸升儒公。胡希呂學院歲試，府君以第二名入縣庠，諸叔父亦相繼游庠。嘉慶戊辰恩科鄉試，府君 
中式經魁，人謂吾祖孝行食報之始雲。府君湛深經術，為文苦心融煉，務去陳言，每屬稿成，弗愜輒棄去更 
草，如是數四不厭。為生徒點竄課作，亦一字不苟。或病其典重，謂於 屋風氣非宜。笑應曰∶詎有是耶。性 
沉潛書史，一寓目輒已默識，所屋室躬自灑滌，幾席無纖塵，獨坐晏如，足跡罕履城市。己巳禮闈報罷旋歸， 
先有訛傳中途被盜劫者，祖母鄒太孺人大憂，因是終祖母之身，不與會試。丙子八月祖母卒，先兄舫 先一 
月殤。道光甲申，先兄偉堂暨先姊三姑相繼歿，府君嘗自言，獨居循省， 
萬念都盡。丙戌歲親友謂府君當預挑選，迫促登程，行至固安渡桑乾，值大風雪，太息作「客路吟」，謂此生 
不宜再慕虛名渡河而北也。蓋自己巳至丙戌，始再入都，然已大非府君意矣。初志開公嘗以手錄方書，付府君 
曰∶後日習此，可以救世。府君讀之有省，因遂博觀《靈》、《素》以下諸名家書，窮日課生徒舉業，燈下 
披閱方書，以油盡為率。凡數十年，以疾就者皆急之，起奇疾甚多。其有證非不治，卒遷延至死者，雖年久仍 
恨之。以語兒輩，因嘆世俗之多誤治也，思有以正之。丙戌自都中歸，始令就醫者還所服方，擇其要者，着 
為醫案，前列證論，題曰《類證治裁》。丙申夏患熱疾幾殆，冬月復病咳喘，精神大衰，惟眼獨明，於未病先 
作小行楷，無須眼鏡，喜曰此天助我成此書也，為之愈恐不及。己亥春咳喘益劇，自知不起，而深以《治裁》 
書未成為憾。實則所撰凡三十萬言，分八卷，列證一百一十有奇，內科可稱大備。床褥間自製書序及凡例， 
命芝本錄之，自謂如春蠶到死絲方盡也。嗚呼傷哉！府君孝愛仁慈，篤於骨肉之誼，而閔凶夭折，所以處之。 
獨難擴乎同仁之情，而澹泊貞廉所以取。於世至約，隱居懷道，以着述自娛，行誼文章，卓然可師表後進。不 
肖芝本，學行無似，邀志銘以光泉 ，大懼先業遂就湮沒，謹撰次其略，俟後世君子樂闡幽德者采焉。府君 
所着《四書文》及《詩》、《古文》《詩餘》十餘卷，《類證治裁》八卷，均皆手訂。府君生於乾隆壬辰十 
月初六日，卒於道光己亥六月十六日，享壽六十有八，配吾母薛氏，生不肖三人，長偉堂，次舫 ，先府君 
卒，次即芝本，女一字眭，亦早卒。孫五人，崧慶、崧 、崧福、崧庚、崧HT ，皆業儒。男芝本泣血謹述。 
\x賜同進士出身知江蘇蘇州府事年愚弟桂超萬頓首拜填諱\x 

<目錄>
<篇名>凡例
屬性：一、醫籍浩如煙海，求其搜羅賅備，分析詳明，莫如《準繩》一書。茲編務期簡括，俾觀者豁目爽心， 
故徑途各出。 
一、仲景《傷寒》，宜參各家辨論，茲但取《醫學心悟》數條，不能備載。 
一、春溫夏熱兩症，多伏氣傷寒，邪從腎出，此即經所云∶冬傷於寒，春必病溫，冬不藏精，春必病 
溫者也。與口鼻吸入之邪，伏於募原，淺深異治，學人當分別觀之。 
一、時疫症張景岳既失之溫補，吳又可又但主急下。《張氏醫通》揭明地氣鬱蒸一義，最宜參究。 
一、香岩葉先生所傳《臨症指南》，案隨診立，不暇修飾。然如脾臟胃腑，歷來混治，先生獨因經旨， 
喜燥喜涼，悟出髒主守、腑主通二義。論東垣補中益氣治在脾，仲景急下存陰治在胃，何等超妙！即如不食一 
症，粗工但知燥脾，愈燥愈結，先生獨議養胃陰，遵治輒驗，此類皆素所服膺。 
一、肝風眩暈，與類中風相近，原可並為一門，茲根據《指南》例，另為拈出，意在醒目。 
一、目、喉、乳俱系專科，病症治法繁瑣，不能備輯，茲但撮其要。 
一、各症宗經立論，酌古用方，列綱分目，皆層層推勘而出。但方中品味，未能一一商訂，皆垂暮精 
神不能周浹之故，閱者諒之。 
一、論中於精要處用「。」，提綱處用「、」，俾閱者得其意旨，一目了然。 
一、方名重複者，則不注藥味，但書見某卷某症。至於方名同而藥味不同者，則仍載原方。 
一、外科另屬一門，今附論數篇，列於卷末，俾閱者略知要領。 

<目錄>卷之首
<篇名>內景綜要
屬性：自天以氣煦，地以形嫗，生其間者，陽化氣而陰成形，喉以通天和，咽以納地產。（喉前咽後。） 
受谷者濁，受氣者清，清者注肺，濁者走胃，濁則為衛，清則為營，營陰衛陽，營行脈中，衛行脈外，陰陽 
相貫，如環無端。中氣出上焦，營氣出中焦，衛氣出下焦，皆水谷之精悍，（水谷之精氣為營，水谷之悍氣 
為衛。）流布於臟腑者也。髒有五，心藏神，肺藏魄，肝藏魂，脾藏意，腎藏志也；腑有六，膽無出入，胃 
受水谷，大小腸主津液，膀胱、三焦司氣化也。五臟藏精不瀉，滿而不能實，故以守為補焉；六腑傳化不藏，實 
而不能滿，故以通為補焉。肺右降，肝左升，脾陰運，胃陽納，膀胱司開，腎司闔，胃喜涼，腸喜熱， 
膽喜溫，心惡熱，肺惡寒，肝惡風，腎惡燥，脾惡濕，知五臟之苦欲，而補瀉殊。肝苦急，心苦緩，脾苦濕， 
肺苦氣上逆，腎苦燥，肝欲散，心欲 ，脾欲緩，肺欲收，腎欲堅。審六腑之入出，而清濁別，由髒陰腑陽 
之不一其性也。五臟外加心包絡，即膻中。代心行令，與三焦相配，則十二臟腑具焉。其十二經之隸於各髒 
腑者，行有順逆。手之三陰，手太陰肺，手少陰心，手厥陰心包。從髒走手；手之三陽，手太陽小腸，手少陽 
三焦，手陽明大腸。從手走頭；足之三陽，足太陽膀胱，足少陽膽，足陽明胃。從頭走足；足之三陰，足太 
陰脾，足少陰腎，足厥陰肝。從足走腹。太陽與少陰為表里，少陽與厥陰為表里，陽明與太陰為表里，皆一 
髒一 
腑相配也。諸陽經會頭面於上，諸陰經至胸頸而還，惟厥陰肝經上入顙，連目系，上額，與督脈會於巔。 
其行身之後者，足太陽經也，主表。病主頭痛脊強。行身之前者，足陽明經也，主表主里。病主身熱目痛。 
行身之側者，足少陽經也，主半表半里。病主脅痛耳聾，寒熱往來。足厥陰為陰中之陽，病主煩滿囊縮。足 
少陰為陰中之陰，病主舌干口燥。足太陰為陰中之至陰，病主腹滿嗌干，皆主里。若夫奇經八脈，陰維由內 
踝而上，主身之里；陽維由外踝而上，主身之表，所以綱維周身之營衛也。陰維為病苦心痛，陽維為病苦 
寒熱。陰蹺起跟中，循內踝上行，主一身左右之陰；陽蹺起跟中，循外踝上行，主一身左右之陽，所以統陰 
陽而行蹺捷也。陰蹺病陰急而足直，陽蹺病陽急而狂奔。督起會陰，循背而行身之後，所以督率諸陽。 
督病脊強折厥。任起會陰，循腹而行身之前，所以擔任諸陰。任病男疝女瘕。沖亦起會陰，夾臍而上行胸中， 
當諸氣之衝要。蓋一源而三歧，沖病逆氣里急。帶起季肋，橫束於腰，為諸脈之總約。帶病腹脹腰痛。八者 
無表里配合，故謂之奇經，經脈蓄溢，則注奇脈，猶溝渠雨溢，旁流湖澤也。既有經脈，復有絡，絡凡十五， 
十二經各有一絡，又陽蹺陰蹺二絡，及脾之大絡，凡十五。蓋直行為經，橫支為絡，絡之別為孫絡，凡三百 
六十五，初病在絡，久病入經。所以行氣血。通陰陽，以榮於身者也。且夫氣主 ，血主濡，太陽膀胱經常 
多血少氣，少陰腎經常少血多氣，陽明胃經常多血多氣，太陰脾經常多血少氣，少陽膽經常少血多氣，厥 
陰肝經常多血少氣，其盈虧有如此者。氣血所周，子時注膽，丑時注肝，寅時注肺，卯時注大腸，辰時注胃， 
巳時注脾，午時注心，未時注小腸，申時注膀胱，酉時注腎，戌時注心包，亥時注三焦，其迭更有如此者。 
血隨氣運，春氣在經脈，夏氣在孫絡，長夏在肌肉，秋氣在皮膚，冬氣在骨髓，其深淺有如此者。海有四， 
沖為血海，膻中為氣海，腦為髓海，胃為水谷海。門有七，唇為飛門，齒為戶門，會厭為吸門，胃上口為賁 
門，下口為幽門，小腸下口為闌門，大腸下為魄門，即肛門。竅有九，肺竅於鼻，脾竅於口，心竅於舌，肝竅 
於目，腎竅於耳，亦竅二陰。脊二十一椎，肺六葉，兩耳，附脊 
第三椎，為華蓋。心七孔，附脊第五椎，如蓮蕊，外有包絡，中通肺脾肝腎，心下有膈膜，周遮濁氣。肝七葉， 
左三右四，附脊第九椎，膽三寸，居肝葉下，為清淨府。脾象刀鐮，與胃連膜，胃當脊十一椎，分上中下脘 
以達腸，為太倉。腎兩枚，附脊十四椎，下中間命門真陽，為生身根蒂。小腸連胃下口，前附臍，後近脊左 
回疊十六曲，以泌別清濁。大腸屬小腸下口，當臍右疊十六曲，達廣腸，抵直腸，傳濁出後陰。膀胱無上口， 
當脊第十九椎，化氣滲水，以出前陰。細思交腸一症，知膀胱亦有上口而常閉，得三焦氣化，水滲脬中而為 
溺耳。三焦相火，遊行諸經，周身上下，上焦如霧，在胃上脘，主出陽氣，中焦如漚，當胃中脘，蒸化精微， 
下焦如瀆，當臍下，濟泌別汁，此十二臟腑之象形部位，宜按圖而審指者也。驗於內，則諸氣皆屬於肺，諸血 
皆統於脾，諸脈皆屬於心，諸筋皆隸於肝，諸髓皆司於腎，諸髒皆稟氣於胃。驗乎外，則肺主皮毛，脾主肌 
肉，肝主爪甲，胃主四肢，腎主五液，心為汗，肺為涕，肝為淚，脾為涎，腎為唾。心主舌色。一身所寶， 
惟精氣神，神生於氣，氣生於精，精化氣，氣化神，故精者身之本，氣者神之主，形者神之宅也。精者，神 
倚之如魚得水，氣根據之如霧復淵，故陰精所奉其人壽。言乎形則頭者陽之會，囟者髓之門，發者腦之華， 
庭者眉之宇，瞳者腎之精，明堂者色之應，口角者地之倉，齦者胃之絡，齒者骨之餘，會厭者音聲之戶，廉 
泉者津之道，舌者心之苗，咽者脈之聚，脾、胃、心、腎、肝、小腸脈循咽挾咽。脈者營之居，玄府者汗之 
孔，胸中者陽氣之郛，離宮者神之舍，募原者五臟之空，膈肓者上下之蔽，氣街者經之隧，神闕者臍之宮， 
背者經之俞，十二經俞穴。脊者身之柱，膂者脊之輔，腋者肩之谷，肘者肢之節，臂者身之使，肩下臂上， 
內為 ，外為膊，節次為肘，肘下為臂，臂下為腕。關者腕骨之中，寸者關之前，尺者關之後，合谷者 
骨之歧，大、次 
指陷中虎口穴。勞宮者掌之心。腰者精之府，命門者生之根，腎者胃之關，季脅者膽之部，宗筋者莖之系，睪 
丸者腎之外候，胞宮者任之內維。任主胞胎。尻者節之 ，節者骨之樞，股者髀之續，膝者筋之總， 者膝 
之曲， 者足之肚，踝者骨之突，跗者足之面， 者足之跟，湧泉者足之心，此按部定名所可臚指者也。 

<目錄>卷之一
<篇名>中風論治
屬性：風為百病之長，故六淫先之，以其善行數變，受之者輕為感冒，重則為傷，最重則為中，然有真中、類中， 
中血脈經絡腑臟之辨。西北高寒風勁，真氣虛者，猝為所中，是名真中，經所謂中六腑五臟之俞也。真中者， 
風邪在表，身痛拘急，宜汗，小續命湯，或疏風散。風邪在經，口眼 斜，偏枯疼痛，大秦艽湯，或愈風湯。 
風邪入里，多滯九竅，唇緩便秘，口不能言，耳聾鼻塞目瞀，痰涎昏冒，宜下，三化湯，或麻仁丸。東南卑濕 
釀熱，真陰虧者，風自內生，虛陽上冒，亦致昏仆，是為類中，實與外風無涉，經所謂陽之氣以天地之疾風名 
之也。類中者，痰多壅塞，搗蘿蔔子，以溫湯和飲吐之。脾虛嘔痰者，六君子湯，異功散。腎虛水泛為痰者， 
六味丸，或八味丸湯服。中氣虛者，補中湯。陰虛者，補陰煎。夫以地分真、類，謂真中者西北為劇，類中者 
東南為多，未可膠柱以談也。善乎！石頑張氏之說曰∶嘗診西北中風者，驗其喑痱遺尿，詎非下元之憊，當 
從事地黃、三生等飲乎？ 僻不遂，詎非血脈之廢，而從事建中、十全等湯乎？東南類中，豈無六經形症見於 
外，便溺阻隔見於內，當從事續命、三化等湯乎？是真通論矣。其中血脈，則口眼 僻。中絡，則肌膚不仁。 
中經，則脊重不伸。中腑，則肢節廢，便溺阻。中髒，則舌喑吐沫。《金匱》分析既明，至《千金》引岐 
伯論中風，大法有四∶一偏枯，半身不遂也；二風痱，四肢不收也；三風懿，奄忽不知人，舌強不能言也；四風 
痹，諸痹類風狀也。迄乎河間主火，謂心火暴盛，腎水虛衰。東垣主氣，謂猝中乃本氣自病。丹溪主痰，謂 
濕生痰，痰生熱，熱生風。總之，氣虛則火動痰升，其症似風非風，皆辨 
明類中之由，與真中症異。專宜養氣血，兼清痰火，大忌風燥之劑。凡虛風外中，輕則麻痹不仁；羌活愈風湯。 
重則癱瘓不用。大秦艽湯。其痰火內生，輕則舌強難語；滌痰湯。重則痰壅神昏。至寶丹。既辨其中絡、 
中經、中腑、中髒，及中經絡，兼中腑臟，並審其兼虛兼實，兼寒兼熱兼痰，而入手先分閉症脫症，如牙關 
緊閉，兩手握固，是為閉症。蘇合香丸，三生飲開之。如口開脾絕，手撒心絕，眼合肝絕，遺尿腎絕，鼻鼾肺 
絕，以及吐沫、直視、搖頭，面赤如妝，汗出如珠，皆為脫症。大劑理中湯灌之。兼灸臍下。凡國中，先用通關 
散吹鼻，有嚏可治，無嚏多死。 
〔口噤〕足陽明之經上夾口，風寒乘虛襲入，則攣急口噤，先用烏梅肉、冰片、生南星為末擦牙，其噤 
可開。宜竹瀝、薑汁調蘇合香丸灌之，再用巴豆油紙卷皂角末，燒煙熏入鼻中，人事自省。 
〔痰壅〕宜吐之，稀涎散加橘紅，或姜鹽湯灌之。以鵝翎探吐，或三聖散加蠍吐之。後用星香散、二陳湯、 
滌痰湯、導痰湯。挾虛，加參、 、竹瀝。挾寒，加桂、附、薑汁。脾虛嘔痰，六君子湯，異功散。中氣虛， 
理中湯，溫胃飲。 
〔口眼 僻〕因血液衰涸，不能榮潤筋脈。《靈樞》雲∶足陽明筋病，頰筋有寒則急，引頰移口，有熱則 
筋弛，縱緩不勝收，故僻。又雲∶足陽明、手太陽筋急，則口目為僻。宜潤燥以熄風。大秦艽湯、或十全大 
補湯尤妥。 
〔半身不遂〕因氣血不至，故痛癢不知，經曰∶營虛則不仁，衛虛則不用，營衛俱虛，則不仁且不用。 
自丹溪以左枯屬血虛，用四物湯。右枯屬氣虛，用四君子湯。氣血兩虛而挾痰，用二陳湯，加鈎藤、竹瀝、 
薑汁。宗其治者多不效，何也？治偏枯，宜從陰引陽，從陽引陰，從右引左，從左引右，使氣血灌注，周流 
不息，莫如養血溫經。補中湯少加附子，下七味地黃丸。以附子能行參、 之力，而陽和自轉，肉桂能通血 
脈，而筋節自榮，挾痰者，八珍、十全等湯加南星、半夏、薑汁。營衛俱虛者，黃 五物湯，膝骨軟，加牛膝、 
虎骨，節軟，加木瓜、當歸。 
〔四肢不收〕諸陽經皆取於手足，循行身體，如邪氣客於肌膚，隨其虛處停滯，與氣血相搏，故肢不舉， 
脈緩大有力，土太過也， 
當瀉其濕。胃苓湯。脈細小無力，土不足也，當補其氣。補中湯。瘦人血枯筋急，木旺風淫者，四物湯加 
鈎藤、秦艽、防風、木瓜。肥人色白多痰者，六君子湯加秦艽、天麻、竹瀝、薑汁。 
〔角弓反張〕邪入經絡，則腰背反折，攣急如角弓狀。小續命湯。如先受風，復感寒，無汗惡寒為剛痙； 
先受風，復感濕，惡風有汗為柔痙。剛痙續命湯去附子，柔痙續命湯去麻黃。 
〔螈 〕因肝經風火搏於經絡，則手足抽搐，或伸或縮，而動不止，由血虛不能榮筋，而燥氣乘之， 
宜滋肝腎，灌輸筋脈，使水火熄，則風木自平。大秦艽湯，或十補湯加減。 
〔猝倒無知〕凡類中病出於髒，精去則氣去，所以眩暈猝倒，氣去則神去，所以昏憒無知，陰陽脫離，精 
氣不交，須參附大劑，峻補其陽。繼以地黃丸，加杞子、當歸，或十補丸，填補真陰。若心火盛，腎水衰， 
致猝倒神昏，肢掣口 ，宜地黃飲子去桂、附、巴戟，峻補其陰。繼以生脈散，滋其化源。 
〔舌強不語〕舌為心、脾、肝、腎四經所系，邪中其經，則痰涎閉其脈道，舌機不掉，因痰迷心竅者， 
清心火，滌痰湯。因濕痰者，清脾熱，六君子湯加枳實、竹茹。因風熱者，清肝火，涼膈散加減。腎虛內奪為 
喑痱，地黃飲子。舌強口角流涎，脾不能攝者，六君子湯加竹瀝、薑汁。驚痰堵塞，舌本強硬者，正舌散加薄 
荷。舌麻語謇者，省風湯加沉香。唇緩舌強者，解語湯。肥人舌本強，作濕痰治，瘦人作心火治，不可純補， 
恐堵塞經絡中痰火。通用加味轉舌膏。外取龜尿少許，點舌神效。（置龜於新荷葉上，以豬鬃戳其鼻，尿立出。） 
有飲食照常，但失音不語者，名曰啞風。宜小續命湯去附子，加石膏、菖蒲。 
〔遺尿〕系腎氣虧極，用參、 、術、附、益智、五味。以保元陽之脫。火虛者，地黃飲子。水虛者，六 
味丸。 
〔眩暈〕凡虛陽上巔，得痰升則眩暈，經所謂上虛則眩也，宜培其中氣。五福飲或大補元煎，加甘菊炭、 
牡蠣、白芍、天麻。此猝倒所由來也。 
〔麻木不仁〕遍體頑麻，無汗氣實。烏藥順氣散。十指及面麻木，乃氣虛風襲。補中湯去術、歸、陳， 
加白芍、五味子。麻木體軟，搔起白屑，乃脾血不榮。補中湯去柴胡，加地黃、白芍、芝麻。 
真中風，雖風從外中，亦由內虛召風，其攣急偏枯，口 舌強，二便不爽，由風挾痰火壅塞，致營衛脈 
絡失和。先用通關，繼則養血順氣，佐以消痰清火，大秦艽湯，或愈風湯。宣通經隧。風閉，用桂枝、羌活。 
寒凝，用姜、附、桂心。熱痞，用梔、芩、石膏。濕滯，用蒼、朴、五苓。血瘀，用桃仁、牛膝、氣滯，用 
木香、枳殼、青、陳。痰阻，用星、夏、浮石、牛黃。類中風本非外風，猝仆昏厥，無 斜偏廢等症，是宜 
辨也。故葉氏謂內風乃身中陽氣變化，肝為風髒，因血液衰耗，水不涵木，肝陽偏亢，內風時起，宜滋陰熄 
風，濡養營絡。以熟地、首烏、杞子、當歸、牛膝、胡麻、石斛、五味子、甘菊、牡蠣。補陰潛陽，如虎潛、 
固本、復脈之類。陰陽並損，無陽則陰無以化，宜溫柔濡潤。如沙苑子、蓯蓉、杞子、人參、阿膠、當歸。 
通補，如地黃飲子、還少丹之類。風木過動，中土受戕，致不寐不食，衛疏汗泄，飲食變痰。如六君子湯、 
玉屏風散、茯苓飲，酸棗仁湯之類。風陽上升，痰火阻竅，神識不清，至寶丹。芳香宣竅，或辛涼之品， 
如菊葉、菖蒲、山梔、羚羊角、天麻、丹皮、鈎藤。清上痰火。若陰陽失交，真氣欲絕，用參附湯回陽， 
佐以攝陰，如五味、龍骨、牡蠣。此其治也。自士材以類中症，條分火中、虛中、濕中、寒中、暑中、氣中、 
食中、惡中，而《金鑒》因之。火中，即河間所謂癱瘓，多由火盛水衰，心神昏冒，筋骨不用也。心火盛， 
涼膈散。腎水衰，六味湯。虛中，即東垣所謂猝中昏憒，皆屬氣虛。煩勞氣陷，補中湯。房勞精脫。生脈補 
精湯。濕中，即丹溪所謂東南濕土生痰，痰熱生風，因而昏冒。內中濕者，醇酒濃味，生冷過節，滲濕湯； 
外中濕者，陰雨霧露，坐臥濕地，除濕湯。寒中，體強口噤。臍腹冷痛，姜附湯；身寒無汗，附子麻黃湯。 
暑中，面垢暈倒，須分陰陽。得之受暑納涼，寒外暑內，香薷飲，二香湯；得之赤日長途，中外皆熱，昏仆 
不醒，蒜汁合水灌之， 
繼以辰砂益元散。氣實者，蒼朮白虎湯；氣虛者，人參白虎湯。氣中，氣逆痰潮，牙關緊急，極似中風，但 
中風身溫，中氣身冷，中風脈浮，應人迎，中氣脈沉，應氣口。蘇合香丸灌之。俟醒，以八味順氣散加香附。因 
怒氣逆，忽然昏噤，木香調氣飲。有痰，星香散。食中，醉飽後或感寒，或惱怒，胃氣不行，忽然厥逆，誤 
作中風、中氣治，必死。姜鹽湯探吐。感寒者，藿香正氣散。氣滯者，八味順氣散。惡中，飛屍鬼擊，卒厥 
客忤，肢冷口噤，蘇合香丸灌之。俟少蘇，服調氣平胃散。 

<目錄>卷之一\中風論治
<篇名>中風脈候
屬性：浮遲者吉，堅大急疾者凶。浮大為風，浮遲為寒，浮滑為痰，浮數有力為火，浮弦有力為氣。沉澀 
而數為血凝，寸關虛滑而大，為真氣散。尺脈浮而無力，為腎氣不足；尺脈洪弦而數，為腎氣大虧。類中風脈， 
遲緩可生，急數弦大者死；舉之搏大，按之絕無，為孤陽無根據者死。口開眼閉，手撒遺尿，鼻鼾吐沫直視，昏 
沉不醒，發直搖頭上竄，面赤頭重，山根青黑，皆不治。 

<目錄>卷之一\中風論治
<篇名>附方
屬性：〔中風〕\x小續命湯\x 麻黃 人參 黃芩 芍藥 甘草 川芎 杏仁 防己 官桂 防風 附子 姜 
〔表邪〕\x疏風散\x 麻黃（三兩） 杏仁 益智仁（各一兩） 升麻（一錢） 每服五錢。 
〔經邪〕\x大秦艽湯\x 茯苓 白朮 甘草 生地 白芍 歸身 川芎 羌活 獨活 秦艽 石膏 白芷 
防風 細辛 黃芩 姜 
〔通治〕\x愈風散\x 大秦艽湯加 人參 黃 桂心 濃朴 柴胡 枳殼 杜仲 防己 知母 半夏 
薄荷 蔓荊 甘菊 前胡 蒼朮 麻黃 枸杞 地骨皮 
〔府實〕\x三化湯\x 大黃 枳實 濃朴 羌活 
〔中髒〕\x麻仁丸\x 大黃 枳實 濃朴 芍藥 麻仁 杏仁 蜜丸。 
〔脾虛〕\x六君子湯\x 人參 白朮 茯苓（各二錢） 甘草（一錢） 姜（三片） 棗（二枚） 名四君子湯， 
此加陳皮、半夏。 
〔嘔痰〕\x異功散\x 六君子湯除去半夏。 
〔腎虛〕\x六味地黃丸\x 熟地黃（酒蒸曬八兩） 萸肉 山藥（各四兩） 茯苓 丹皮 澤瀉（各三兩） 蜜丸。 
〔陽虛〕\x八味地黃丸\x 六味地黃丸加桂心一兩，名七味地黃丸，此再加附子一兩。 
〔中虛〕\x補中益氣湯\x 黃 （錢半） 人參 甘草（各一錢） 白朮 陳皮 當歸（各五分） 升麻 
柴胡（各三分） 姜 棗 
〔滋腎〕\x補陰煎\x 熟地 黃柏 知母 龜板 白芍 當歸 牛膝 虎脛骨 鎖陽 廣皮 
〔除痰〕\x滌痰湯\x 人參 南星 半夏 枳實 茯苓 橘紅 菖蒲 竹茹 甘草 姜 
〔宣竅〕\x至寶丹\x 烏犀角 硃砂 雄黃 玳瑁 琥珀（各研一兩） 麝香 龍腦（各研一錢） 金銀箔（各 
十五片） 牛黃（研半兩） 安息香（一兩） 將安息香熬膏，和諸藥末，分作百丸，蠟護。 
〔辟邪〕\x蘇合香丸\x 蘇合香 安息香（各二兩） 薰陸香 龍腦 丁香 麝香（各研一兩） 青木香 
白朮 沉香 香附 烏犀角（各研一兩） 加煉白蜜和，分作五十丸，另以硃砂一兩，水飛為衣，蠟護。原 
方又有檀香、蓽茇、訶黎勒。 
〔閉症〕\x三生飲\x 生南星 生川烏 生附子 木香 人參 姜 
〔脫症〕\x理中湯\x 白朮（土炒二兩） 人參 炮姜 炙草（各一兩） 每服四錢。加附子，名附子理中湯。 
〔取嚏〕\x通關散\x 南星 皂角 細辛 薄荷 生半夏 為末，吹鼻。又南星 冰片 烏梅肉 擦牙開噤， 
名開關散。 
〔吐涎〕\x稀涎散\x 剛子仁（六粒，劈開） 牙皂角（三錢） 礬（一兩） 將礬化開，入二味攪勻，待礬 
枯，研末，用三分吹喉。 
〔吐痰〕\x三聖散\x 防風 藜蘆 甜瓜蒂 
〔吐痰〕\x瓜蒂散\x 甜瓜蒂 赤小豆 全蠍 又名全蠍散。 
〔痰滯〕\x星香散\x 南星（四錢） 木香（五分） 
〔化痰〕\x二陳湯\x 半夏（二錢） 陳皮 茯苓（各一錢） 甘草（五分） 加姜煎。 
〔膠痰〕\x導痰湯\x 二陳湯再加膽南星、枳實。 
〔溫中〕\x溫胃飲\x 人參 白朮 炮姜 扁豆 當歸 陳皮 炙草 
〔補氣〕\x十全大補湯\x 當歸 生地（各三錢） 芍藥（二錢） 川芎（錢半） 名四物湯，合四君子湯，名 
八珍湯。再加黃 ，肉桂，名十全大補湯。 
〔營衛〕\x黃 五物湯\x 黃 白芍 桂枝 姜 棗 
〔瀉濕〕\x胃苓湯\x 蒼朮 濃朴 陳皮 甘草 名平胃散。白朮 澤瀉 豬苓 茯苓 名四苓散，合二方， 
名胃苓湯。 
〔補陰〕\x地黃飲子\x 熟地 桂心 附子 蓯蓉 巴戟 遠志 萸肉 石斛 麥冬 五味 薄荷 菖蒲 
茯苓 
〔瀉火〕\x涼膈散\x 大黃 芒硝 連翹 山梔 甘草 黃芩 薄荷 蜜 去硝黃，加桔梗、竹葉，名加 
減涼膈散。 
〔舌強〕\x正舌散\x 蠍尾（醋泡炒三錢） 茯苓（薑汁拌曬一兩） 為末，每服二錢，溫酒下，並擦牙齦。 
〔痰熱〕\x省風湯\x 防風 生南星（各二錢） 生半夏 黃芩 甘草（各一錢） 加姜煎。 
〔不語〕\x解語湯\x 防風 天麻 附子 棗仁（各錢半） 羚羊角 官桂 羌活（各八分） 炙草（五分） 
竹瀝（半杯） 
〔言謇〕\x加味轉舌膏\x 連翹 遠志 薄荷 柿霜 菖蒲 梔子 防風 桔梗 黃芩 炙草 犀角 大黃 
元明粉 川芎 蜜丸。 
〔補氣〕\x五福飲\x 人參 熟地 當歸 白朮 炙草 
〔培中〕\x大補元煎\x 人參 熟地 山藥 杞子 萸肉 當歸 炙草 杜仲 陽虛加姜、附，氣虛加 、 
術。 
〔中絡〕\x烏藥順氣散\x 麻黃 枳殼 桔梗 烏藥 僵蠶 白芷 陳皮 乾薑 川芎 甘草 
〔補陰〕\x虎潛丸\x 黃柏 知母 熟地 龜板 虎脛骨 鎖陽 當歸 牛膝 白芍 陳皮 羯羊肉 搗丸。 
〔補元〕\x固本丸\x 人參（二兩） 天冬 麥冬 生地 熟地（各四兩） 蜜丸。 
〔潤燥〕\x復脈湯\x 炙草（四兩） 生薑 桂枝 人參 阿膠（各二兩） 生地（一斤） 麥冬 麻仁（各八兩） 
大棗（十二枚） 水酒各半煎。一名炙甘草湯。 
〔通補〕\x還少丹\x 熟地（二兩） 山藥 牛膝 杞子（各兩半） 萸肉 茯苓 杜仲 遠志 五味 楮實 
茴香 巴戟 蓯蓉（各一兩） 石菖蒲（五錢） 加棗肉蜜丸，鹽湯下。 
〔表虛〕\x玉屏風散\x 黃 防風（各一兩） 白朮（二兩） 
〔扶脾〕\x外台茯苓飲\x 茯苓 人參 白朮 枳實 橘皮 生薑 
〔補脾〕\x酸棗仁湯\x 棗仁 甘草 知母 茯苓 川芎 
〔精虛〕\x生脈補精湯\x 人參 麥冬 五味 熟地 當歸 鹿茸 
〔內濕〕\x滲濕湯\x 即胃苓湯加 香附 川芎 砂仁 黃連 
〔外濕〕\x除濕湯\x 羌活 本 升麻 柴胡 防風 蒼朮 
〔身寒〕\x附子麻黃湯\x 附子 麻黃 甘草 
〔驅暑〕\x香薷飲\x 香薷 濃朴 扁豆 黃連 除扁豆，名黃連香薷飲。除黃連，名三物香薷飲， 
加苓、草，名五物香薷飲。 
〔陰暑〕\x二香湯\x 香薷飲合藿香正氣散，名二香湯。 
〔除熱〕\x蒼朮白虎湯\x 石膏（一斤） 知母（六兩） 甘草（二兩） 粳米（六合） 名白虎湯，此加蒼朮， 
或加人參。 
〔調氣〕\x八味順氣散\x 人參 茯苓 白朮 甘草 烏藥 白芷 青皮 陳皮 
〔暴怒〕木香 藿香 砂仁 蔻仁 炙草 丁香 檀香 
〔中暑〕\x藿香正氣散\x 藿香 紫蘇 白芷 腹皮 茯苓（各三兩） 白朮 陳皮 半夏 濃朴 
桔梗（各二兩） 甘草（一兩） 加姜棗煎，每服五錢。 
〔惡中〕\x調氣平胃散\x 木香 檀香 砂仁 蔻仁 濃朴 陳 
皮蒼朮 藿香 甘草 

<目錄>卷之一\中風論治
<篇名>中風脈案
屬性：楊 冬月辦公，夜半猝倒榻下，不省人事，身熱痰壅，口 舌強，四肢不收，脈左虛澀，右浮滑。 
先用薑汁熱挑與之，痰頓豁。暫用疏風化痰藥宣通經隧，神識漸清，右體稍能轉側，但左體不遂，語言模糊。 
症屬真陰素虛，以河間地黃飲子，去桂、附、巴戟，加杞子、牛膝（俱酒蒸）、木瓜、何首烏。數十服， 
諸症漸退，稍能步履，惟左手不遂。前方加桂枝、薑黃數劑，左腋時時微汗，不一月，左手如常。 
按此症乃風自火出，火自陰虧，水不涵木，肝風內煽，痰火上乘，堵塞清竅，是以猝倒無知也。口 
者，胃脈挾口環唇，寒則筋急，熱則筋弛，或左急右緩，或右急左緩。（《張氏醫通》曰∶左寒右熱則左 
急而右緩，右寒左熱則右急而左緩；蓋左中寒則逼熱於右，右中寒則逼熱於左，陽氣不得宣通故也。）舌 
強者，舌本心苗，腎脈系舌本，心火盛，腎水衰，故舌強。肝主筋，胃主四肢，肝胃血虛，則筋不榮而成痿 
軟也。左脈澀則水虧，右脈滑則痰盛，此偏枯之象已具，但非暫進豁痰，則經隧不開，湯液難下。用地黃飲 
子減去陽藥，正以五志過極而生火，法當滋陰而風火自熄。河間謂中風癱瘓，非肝木之風，亦非外中於風， 
乃心火暴盛，腎水虛衰，不能制之，而熱氣怫鬱，心神昏冒，猝倒無知也，亦有因五志過極而猝中者，皆非 
熱甚，俗雲風者，言末而忘其本也。制地黃飲子，原主補腎之真陰。但陰虛有二，有陰中之水虛，有陰中之 
火虛，火虛者桂、附、巴戟可全用，水虛者非所宜也。 
族某 左體麻木，脛骨刺痛，腰膝痿軟，能飲多痰，脈左大右濡，此陰虛生熱而挾濕痰也。用薛氏六 
味地黃丸作湯劑，君茯苓，加生術、薏仁、牛膝、黃柏（俱酒炒）。十數服諸症悉退，步履如初。丹溪以 
麻為氣虛，木為濕痰敗血，其脛骨刺痛者，腎虛挾火也，腰膝痿軟，腎將憊矣。法當戒飲，以六味湯滋化源，而君 
茯苓，佐術、薏，引用牛膝、黃柏以泄濕熱，利腰膝，不犯先哲類中禁用風燥之例。 
李 右體不遂，艱於行步，已為三年痼疾，辭以難治。詢所苦，曰∶大便甚難，但得爽利為幸耳。 
診其脈，右三部全伏，左三部洪大無倫。因思右枯既久，腑陽必衰，大腸曲折至右畔，傳送自遲，宜從風秘 
法，以辛通濡潤，如搜風順氣丸。但命火衰微，右體冰冷，先用崔氏桂附八味丸作煎劑，二服便爽，右肢運 
動稍活，後於八味丸加蓯蓉、當歸，蜜丸服。效。 
孫 高年上盛下虛，頭眩肢麻，耳鳴舌強，值少陽司令，肝風內震，脈象浮洪，消谷善飢，便溏汗泄，皆 
液虛風動之咎。交夏火旺，遂口 言謇，此風火襲絡，類中顯然，最防傾仆痰涌。又午刻火升，頭汗身熱， 
其由來則本陰不交陽，無攻風劫痰之理。治以水涵木，兼攝虛陽。熟地（五錢）、五味子（五分）、麥冬（錢半）、 
茯神（三錢）、牡蠣（醋 研三錢）、甘菊（炒錢半）、鮮石斛（三錢）、白芍（二錢）、川貝母（錢半）、 
丹皮（一錢）、阿膠（水化二錢）。三服諸症悉退，脈漸平，惟夜臥少安帖，此肝虛而魂失靜鎮也。原劑中加 
龍骨（ 七分），接服無間。另訂膏方，即用前味加洋參、萸肉、蓮實、桑枝（取嫩者），熬膏收貯，窨退火 
氣，每服五錢。能加意調攝，可望回春。 

<目錄>卷之一
<篇名>傷風論治
屬性：風者天之陽。經雲∶虛邪賊風，陽先受之，風邪傷衛，故腠理疏者，善病風。其症惡風有汗，脈浮頭痛鼻 
塞聲重，咳嗽痰多，或憎寒發熱，惟其人衛氣有疏密，感冒有淺深，故見症有輕重，治法不宜表散太過，不宜補益 
太早，須察虛實，審輕重，辨寒熱，順時令。經雲∶風淫所勝，平以辛涼，佐以苦甘。凡體實者，春夏治以辛 
涼，秋冬治以辛溫，解其肌表，風從汗散。體虛者，固其衛氣，兼解風邪，恐專行發散，汗多亡陽也。如初起 
風兼寒，宜辛溫發表，郁久成熱，又宜辛涼疏解，忌初用寒涼，致外邪不得疏散，鬱熱不得發越，重傷肺氣也。如 
體虛感風，微覺寒熱，參歸桂枝湯加陳皮。風傷肺衛，寒熱頭痛，咳嗽脘悶，豉桔湯。風傷營衛，頭痛，咳則 
閃爍筋掣，當歸建中湯。太陽傷風，發熱 
自汗惡風，桂枝湯。傷風頭痛，鼻塞聲重，川芎茶調散。傷風兼寒，咳嗽發熱，柴陳煎。風溫傷肺，身 
痛脘痹，梔豉湯加象貝、杏仁、鬱金、枳殼、桑葉、栝蔞。暑風上受，痰熱喘嗽，竹葉石膏湯加桔、杏、蔞、 
草、陳皮、滑石。感風兼濕，頭目如蒙，痰稠胸悶，通草、豆豉、濃朴、滑石、桔梗、杏仁、栝蔞。火傷風， 
火郁燥嗽咽痛，甘桔湯加薄荷、元參、黃芩、前胡、花粉。熱傷風，咳而咽痛，鼻塞吐痰，消風散加減。風 
邪外閉，肢節煩痛，里有鬱熱，羌活散加減。時行感冒，寒熱往來，傷風無汗，參蘇飲、人參敗毒散、神術散。 
總之，傷風須察其六淫兼症，且經疏解後，若仍惡風自汗，但當調衛和營，八珍湯。或表虛，易感受風邪， 
必固實腠理，玉屏風散。斯為善後之防矣。 

<目錄>卷之一\傷風論治
<篇名>傷風脈候
屬性：脈浮為傷風，浮而緊者兼寒，浮而緩者兼濕，浮而洪者兼火，浮而滑者多痰。浮而有力為表實，無 
力為表虛。 

<目錄>卷之一\傷風論治
<篇名>附方
屬性：〔體虛〕\x參歸桂枝湯\x 桂枝 芍藥 甘草 生薑 大棗 名桂枝湯，此加人參、當歸。 
〔傷衛〕\x豉桔湯\x 豆豉 桔梗 滑石 濃朴 蘇梗 連翹 杏仁 甘草 
〔營衛〕\x當歸建中湯\x 桂枝 芍藥 甘草 飴糖 生薑 大棗 名小建中湯，此加當歸。 
〔疏散〕\x川芎茶調散\x 薄荷 川芎 羌活 甘草 荊芥 白芷 防風 細辛 為末。每服二錢，茶調下。 
〔兼寒〕\x柴陳煎\x 柴胡 黃芩 制半夏 茯苓 陳皮 甘草 姜 棗 
〔風溫〕\x梔豉湯\x 豆豉 山梔 
〔暑風〕\x竹葉石膏湯\x 竹葉（二把） 石膏（一斤） 人參（三兩） 炙草（一兩） 麥冬（一升） 半夏 
粳米（各半升） 加姜煎。 
〔兼火〕\x甘桔湯\x 甘草 桔梗 
〔痰熱〕\x消風散\x 蒼朮 麻黃 荊芥 白芷 甘草 陳皮 蔥白 姜 
〔熱郁〕\x羌活散\x 羌活 麻黃 防風 細辛 川芎 甘菊 枳殼 蔓荊 前胡 茯苓 甘草 石膏 
黃芩 
〔感冒〕\x參蘇飲\x 人參 蘇葉 葛根 半夏 前胡 桔梗 枳殼 陳皮 茯苓 甘草 木香 姜 棗 
〔時行〕\x人參敗毒散\x 枳殼 茯苓 人參 川芎 獨活 羌活 前胡 柴胡 甘草 桔梗 
〔時行〕\x神術散\x 蒼朮 防風 甘草 生薑 蔥白 局方加川芎 細辛 白芷 羌活 本 
〔和衛〕\x八珍湯\x 見前中風大補湯下。 
〔表虛〕\x玉屏風散\x 見前中風。 

<目錄>卷之一\傷風論治
<篇名>傷風脈案
屬性：某 風傷衛陽，咳，頻嚏多涕，怯風，頭目重眩，宜辛以散之。用防風、蘇葉、杏仁、川芎、桔梗、 
甘菊、姜，微汗而愈。 
某 冬春喜浴，腠疏感風。以玉屏風散固之。 
某 風溫傷肺，咳而眩。用輕涼肅上，丹皮、杏仁、桑葉、山梔、貝母，枇杷葉。再服效。 

<目錄>卷之一
<篇名>傷寒治要
屬性：自霜降後，天冷冱寒，感之即病者，傷寒也。脈浮緊為傷寒，脈浮緩為傷風，感寒不即病者，春為溫，夏 
為熱。一日太陽受之，尺寸俱浮，以其脈上連風府，故頭項痛，腰脊強。二日陽明受之，尺寸俱長，以其脈挾 
鼻絡於目，故身熱目痛，鼻干，不得臥。三日少陽受之，尺寸俱弦，以其脈循脅，絡於耳，故脅痛而耳聾。 
此三陽受病，未入腑，可汗而已。若不解，四日太陰受之，尺寸俱沉細，以其脈布胃中絡於嗌，故腹滿而嗌干。 
五日少陰受之，尺寸俱沉，以其脈絡於肺系舌本，故口燥舌干而渴。六日厥陰受之，尺寸俱微緩，以其脈循 
陰器絡於肝，故煩滿而囊縮。此三陰受病，已入腑，可下而已。三陰經有汗下溫三法，不但可下而已 
也。腑謂胃腑。其兩感於寒者，一日太陽與少陰俱病，有頭痛項強，而又口乾煩渴也。二日陽明與太陰俱病， 
有身熱譫語，而又腹滿不欲食也。三日少陽與厥陰俱病，有脅痛耳聾，而又囊縮厥逆也。此陰陽表里俱病， 
欲汗之則有里症，欲下之則有表症，故《內經》、仲景皆雲必死。潔古大羌活湯主之。傷寒有傳經，有直 
中。傳經者，由太陽傳陽明，由陽明傳少陽，由少陽傳太陰，由太陰傳少陰，由少陰傳厥陰，此為循經傳。 
太陽傳少陽，為越經傳。太陽傳太陰，為誤下傳。太陽傳少陰，為表里傳。太陽傳厥陰，為首尾傳。太陽傳本 
腑膀胱，為傳本。陽明有不傳少陽而徑入本腑者，胃腑。少陽有不傳三陰而徑入胃腑者。有傳一二經而止者， 
有始終止在一經者，當隨症施治，不必拘日數。其直中者，則不出陽經傳入而徑中三陰者也。夫傳經之邪， 
在表為寒，入里則化熱，不比直中之邪，但寒無熱，為急宜溫也。先明傳經直中，庶寒熱之劑，不致混投。 
而表里寒熱，尤所宜辨。太陽為表之表，陽明為表之里，少陽居表里之間，為半表半里，太陰、少陰、厥陰 
俱為里。凡傷寒自陽經傳入陰經者，為熱邪，不由陽經傳入而直入陰經者，謂之中寒，則為寒邪。鍾齡程氏 
條而析之，附錄於此。 
傷寒症，有表寒，有里寒，有表熱，有里熱，有表里皆熱，有表里皆寒，有表寒里熱，有表熱里寒。 
何謂表寒，傷寒初客太陽，頭痛發熱而惡寒者，名曰外感，經所謂體若燔炭，汗出而散是也。陽明解肌， 
少陽和解，其理一也，何謂里寒，凡傷寒不由陽經傳入，而直入陰經者，手足厥冷，脈微細，下利清谷，名曰 
中寒，仲景所謂急溫之，宜四逆湯是也。何謂表熱，凡傷於寒，則為病熱，表邪壅遏，不得外泄，或榮弱 
衛強，自汗不解，宜桂芍和榮，柴葛解肌是也。何謂里熱，凡傷寒漸次傳里，與春溫夏熱症，熱邪內發，皆 
為里熱。其在太陰則津液少，少陰則咽干口燥，厥陰則消渴。仲景所謂急下之，而用大柴胡、三承氣者是也。 
何謂表里皆熱，如傷寒陽明症，傳於本腑，外而肌肉，內而胃腑，熱氣熏蒸，口渴譫語，此散漫之熱邪未 
結聚，治用白虎湯，外透肌膚，內清腑臟，俾表里兩解，不比邪熱結實，專在腸胃，可下而愈也。正傷寒有此， 
溫熱症更多有此。何謂表里皆寒，凡傷寒 
表受寒邪，更兼直中於里，此為兩感寒症，仲景用麻黃附子細辛湯是也。何謂表寒里熱，如兩感熱症，一日太 
陽與少陰同病，二日陽明與太陰同病，三日少陽與厥陰同病，三陽為寒，三陰已成熱症，豈非表寒而里熱乎。 
亦有火郁在內，更加外感於寒，亦為表寒里熱之候，又有火亢已極，反兼水化，內熱閉結而外有惡寒之狀者， 
表似寒而里實熱，誤投熱劑，下咽即敗矣。何謂表熱里寒，如人本體虛寒，而外感溫熱之邪，此為標熱本寒， 
清劑不宜太過，更有陰寒在下，逼其無根失守之火，發揚於上，肌膚大熱，欲坐臥泥水中，表似熱而里實寒， 
誤投寒劑，入胃即危矣。傷寒變症不一，總不外表里寒熱，其表里寒熱之變，總不外此八言，以為綱領。 

<目錄>卷之一\傷寒治要
<篇名>經腑論
屬性：程氏曰∶經者徑也，行於皮之內，肉之中者也。腑者器也，所以盛水谷者也。傷寒諸書，以經為腑，以 
腑為經，混同立言，惑人滋甚，今特辨之。夫邪之在三陽也，有太陽之經，有陽明之經，有少陽之經，凡三 
陽在經之邪，未入腑者，可汗而已。邪之在三陰也，有太陰之經，有少陰之經，有厥陰之經，凡三陰之邪， 
已入腑者，可下而已。所謂入腑之腑，指陽明胃腑而言也。三陽三陰之邪，一入胃腑，則無復傳矣。胃者土 
也，萬物歸土之義也。《傷寒論》雲∶有太陽陽明，有正陽陽明，有少陽陽明，此陽明即胃腑，非陽明之經 
也。假令邪在太陽，不傳陽明經，而徑入胃腑，曰太陽陽明。邪在陽明經，不傳少陽，而自入本腑，曰正陽陽 
明。邪在少陽經，不傳三陰，而徑入胃腑，曰少陽陽明。凡三陽之邪，已入胃腑，俱下之勿疑矣。雖然三 
陽入腑，人所共知，三陰入腑，鮮或能識。夫三陽之經，去腑尚遠，三陰之經，與腑為近。然既曰經，則猶 
在徑路之間，未嘗歸併於一處也。《傷寒論》雲∶太陰病，脈浮者，可發汗，宜桂枝湯。少陰中風，脈陽微 
陰浮者，為欲愈。厥陰中風，脈微浮為欲愈，不浮為未愈。俱言邪在於經，故有還表向汗之時。若既入腑，則 
無外出之路，惟有通其大便，令邪從內出也，此大、小承氣，調 
胃承氣所由設也。然則以白虎湯治腑病，何謂也？以三陽之邪，初入胃腑，表里皆熱，邪未結聚，熱勢散漫， 
而無胃實不大便之症，故用白虎湯，內清胃腑，外透肌膚，令表里兩解。若邪已結聚，在太陰之實痛，少陰 
之咽干口燥，下利清水，心下硬，厥陰之煩滿囊縮，白虎不中與也，惟急下之而已。此無他，經腑明，則施 
治不致舛錯矣。然則太陽之邪，自入本腑，何謂也？太陽之腑，膀胱也，膀胱主盛溺，太陽病盛，則移邪於腑， 
而為口渴溺赤，外現太陽病，而兼有此症者，名曰太陽傳本，當五苓散，以桂枝解外邪，以豬苓、澤瀉利小便 
而愈也。或問陽邪入陰，復有還表向汗之時，其信然乎？予曰∶古人之言，豈欺我哉！夫經者徑也，猶徑路然。 
三陽之邪，既有路以達三陰，三陰之邪，即有路以返三陽，此循環之至理，非若邪入胃腑，更無外出之路也。 
嘗見病患體質素濃，有傳經盡而自愈者，皆由汗解也。《傷寒論》雲∶其不再傳經，不加異氣者，七日太陽病 
衰，頭痛稍愈。八日陽明病衰，身熱稍歇。九日少陽病衰，耳聾微聞。十日太陰病衰，腹減思食。十一日少陰 
病衰，渴止，舌干，已而嚏也。十二日厥陰病衰，囊縱，少腹微下，大氣已去，病患精神爽慧也。由是觀之， 
豈非經盡而愈，還表向汗之明驗乎。或曰∶陰不得有汗，今太陰脈浮，用桂枝湯，然則三陰亦可汗解乎？桂枝 
湯將為太陰正藥乎？曰∶不然，讀仲景書，當會而通之。夫邪已入里，而復發其表，是增其熱矣，故曰，陰 
不得有汗。邪雖入里，而復返乎表，是邪外出矣，故曰，還陽而向汗。夫桂枝湯，太陽傷風藥也，今太陰用桂 
枝湯者，由太陽傷風，為醫誤下而傳入太陰者也。太陰脈當沉，今反浮，是症在太陰，脈在太陽，太陽之邪， 
未盡入於陰，太陰之邪，大有還陽向汗之勢，故用桂枝湯以徹散之，令其從太陽來者，仍自太陽出也。推而論 
之，若從太陽傷寒來，得傷寒脈，則桂枝可易麻黃，仲景麻黃石膏湯之意可推也。若從陽明來，得陽明脈， 
則桂枝可易葛根，仲景葛根黃連黃芩湯之意可推也。若從少陽來，得少陽脈，則桂枝可易柴胡，是以大柴胡湯， 
為少陽傳入太陰之的方也。然必腹中實痛，乃為脾邪干胃，甫用大黃下之，否則只於本方加芍藥以和之而已。《傷 
寒論》雲∶本太陽症，為醫誤下，傳入太陰而腹痛者，桂枝湯加芍藥，大實痛者桂枝湯加大黃，亦此意也。 
太陰如此，少陰、厥陰何獨不然。仲景少陰篇內，以四逆散治陽厥，方用柴胡、黃芩、甘草、枳實，豈少陰亦 
用柴胡散之歟？誠以熱邪傳里，遊行於少陰經絡之間，尚未結聚成實，內陷於胃腑中，則用黃芩、甘草以 
清傳經之熱邪，用枳實以導胃中之宿滯，使邪氣不得乘機而內合，以作胃實不大便之症。更用柴胡疏通三陽 
之路，俾其從此來者，仍從此出，不必擾動中宮，而病勢已解，此仲景用藥之微權也。愚遇陽邪入陰，猶未結 
實之症，仿古人三黃解毒之意，而加以石膏，以守陽明之中路，加柴胡者，亦望其返之故道，而還陽向汗 
也。大抵傷寒治法，急於解表，而緩於攻里，非惟三陽之邪，務從表散，即三陰未結之邪，且冀其還陽而之表， 
必俟邪氣結實，乃用承氣湯攻下之。且戒曰∶欲行大承氣，先與小承氣，腹中轉矢氣者，方與大承氣；若不 
轉失氣，慎未可再攻，兢兢然不苟下也有如此。仲景又曰∶病發於陽而反下之，熱入因作結胸；病發於陰而 
下之，因作痞。熱入者，言入胃也。三陰下早，雖不至成結胸，而已不免為痞氣矣。噫！經腑之間，其可不 
辨哉。 

<目錄>卷之一\傷寒治要
<篇名>傷寒脈案
屬性：王 正月傷寒，頭痛項強，煩熱無汗，脈浮緊。雖立春後氣候尚寒，非麻黃湯，腠理不開，一啜汗透 
而愈。 
冷 初春傷寒失表，五六日後太陽症猶在，頭痛身痛煩熱，脈洪。醫但用杏、枳、桔、陳，熱遂甚， 
耳聾，譫語，自利。予謂表症未除，原不宜拘日數，況邪不透表，勢必循經傳里，宜表里分解，用梔豉湯合芎 
蘇飲。蓋以梔、豉除煩，芎、蘇達表，柴胡達半表半里，茯苓滲濕，加黃芩、麥冬清熱，日再服，汗透熱除。 
族某 冬季傷寒，發熱頭痛，拘急無汗，嘔吐自利，脈右緊左浮。用葛根加半夏湯，再服症退。 
堂侄 傷寒發熱頭重，渴飲脅滿，脈微緊，此陽明而兼少陽症也。用局方柴胡升麻湯去黃芩、石膏， 
二服汗出愈。 
李氏 寒熱煩渴，耳聾，胸滿腫痛，或疑為外症，用攻毒藥。 
予曰∶此傷寒少陽症，若外症安得耳聾。仿陶節庵法，小柴胡湯去參、棗，加枳、桔、蔞、陳，諸症自愈。 
陶氏曰∶表邪傳至胸中，未入府，故為半表半里，只須小柴胡湯加枳、桔，或對小陷胸湯，一服豁然。王海藏亦 
謂小陷胸為少陽藥，以其能滌膈上結熱也。 
族侄 傷寒身熱浹旬，脈沉微，吐蛔足厥，少腹滿而渴，邪傳厥陰，仿仲景烏梅丸加減。 
烏梅（二枚） 川椒（炒。十四粒） 赤苓（三錢） 赤芍、杏仁（炒。各二錢） 當歸、山梔、枳殼（炒。各一 
錢） 生薑（三片） 一服脈浮微汗而解。（《傷寒論》雲∶厥陰病，脈微浮為欲愈。）以建中湯調理而平。 

<目錄>卷之一
<篇名>溫症論治
屬性：（春溫 風溫 濕溫 冬溫 溫毒附） 
溫為春氣，其病溫者，因時令溫暖，腠理開泄，或引動伏邪，或乍感異氣，當春而發，為春溫。其因冬 
月傷寒，至春變為溫病者，伏邪所發，非寒毒藏於肌膚，亦非傷寒過經不解之謂。王叔和、雲岐子之說，吳又 
可、柯韻伯已辯之。乃由冬藏不密，腎陰素虧，虛陽為寒令所遏，仍陷入陰中，至春則里氣大泄，木火內 
燃，始見必壯熱煩冤，口乾舌燥，經所謂∶冬不藏精，春必病溫也。故其發熱而渴，不惡寒，脈數盛，右倍 
於左。溫病脈多在肌肉之分，不甚浮，右倍於左者，熱郁在內也。大異傷寒浮緊之脈。若左脈盛或浮，必重感 
風寒，否則非溫症，是非時暴寒耳。此熱邪自內達外，最忌發汗。溫熱病無寒在表，若誤與表散，必至躁熱悶 
亂，以至於死。宜辛涼以解表熱，蔥白香豉湯。苦寒以泄里熱，黃芩湯。里氣一通，自然作汗，若舌干便秘， 
涼膈散。或協熱下利，葛根黃連黃芩湯。咽痛，桔梗湯。心煩，黃連阿膠湯。此伏邪自內發，無表症也。其不 
由傷寒伏邪，第從口鼻吸入而病溫者，異氣所感，邪由上受，首先犯肺，手太陰。逆傳心包，手厥陰。或留三 
焦。手少陽。葉香岩謂溫由吸受，乃手經為病，非如傷寒足六經主治。且傷寒多變症，溫熱久在一經不移，以 
此為辨。夫肺主氣，溫邪傷肺，胸滿氣窒者，宜辛涼輕劑，杏仁、桔梗、栝蔞、梔皮、枳殼、連翹。挾風， 
加薄荷、牛蒡。挾濕，加蘆根、滑石。或透濕於熱外，或滲濕於熱下，俾風濕不與熱相 
搏，則不貽風溫濕溫之患。如辛涼散風，甘淡驅濕，熱勢不解，則入心營，而血液受劫，咽燥舌黑，煩渴不寐， 
或見斑疹者，宜清解營熱，犀角、生地、麥冬、石斛、竹葉、元參、沙參、青蒿。兼透斑，牛蒡、山梔、連翹、 
銀花、丹皮、赤芍。斑出熱不解者，胃津亡也，主以甘寒。重則玉女煎，輕則梨皮、蔗漿之類。若邪入心包， 
神昏譫語，目瞑而內閉者，宜芳香逐穢，宣神明之竅，驅熱痰之結。牛黃丸、至寶丹。蓋熱氣蒸灼，瀰漫無形， 
若藥味重濁，直走腸胃，全無病膈矣。若氣病不傳血分，而邪留三焦，宜分消其上下之勢。如杏仁、濃朴、茯 
苓等，或溫膽湯。因其仍在氣分，猶可冀其戰汗解，或轉瘧也。若三焦不得從外解，必致里結腸胃，宜用下法。 
承氣湯加元明粉。若脘痞胸痛，瀉心湯、小陷胸湯。若腹脹滿或痛，邪已入里，必驗其舌，或灰黃，或老黃， 
或中有斷紋，皆當下之。承氣湯加檳榔、青皮、枳實之屬。其病溫復感風者，為風溫，必陽脈浮滑，陰脈濡弱。 
風屬陽，溫化熱，兩陽熏灼，先傷上焦，上焦近肺，肺氣既阻，致頭脹脘痞，身熱汗出，宜微苦以清降，微 
辛以宣通。杏仁、香豉、鬱金、栝蔞、橘紅、山梔、薄荷、牛蒡。忌辛散劫津。葳蕤湯去麻黃、羌活、木香。 
若風溫誤汗，身灼熱者，脈陰陽俱浮，自汗身重，多眠鼻鼾，語言難出，危症也。急用蔗漿、麥冬、白芍、生 
地、炙草、玉竹、阿膠之屬。誤下誤火熏亦危。其病溫而濕勝者，為濕溫，身熱頭重，胸滿嘔惡，足脛冷。 
蒼朮白虎湯，或滑石、蘆根、苡米、茯苓、半夏。其冬行春令，襲溫氣而成病者，為冬溫。蓋本秋燥之餘氣， 
故發熱咳嗽，喉腫咽干，痰結，甚則見血。與傷風之痰，一咳即上者不同。其脈虛緩，或虛大無力。亦有先病 
冬溫，更加暴寒，寒鬱熱邪，則壯熱頭痛，自汗喘咳，陽旦湯加桔梗、茯苓。切忌風藥升舉其邪，致咳愈劇， 
熱愈甚，遂變風溫灼熱以死。亦忌辛散，致咽喉不利，痰唾膿血。加減蔥白香豉湯調之。若兼風寒外襲，蔥豉 
湯加羌活、紫蘇。寒邪盛，汗不出而煩擾者，蔥豉湯加少許麻黃、石膏。若冬溫誤汗，致發斑毒者，升麻葛根 
湯加犀角、元參。如昏憒譫妄者，大便瀉，手足冷，不治。其病溫更遇時毒者，為溫毒，脈浮沉俱盛，煩悶 
嘔咳，甚則狂言下利 
而發斑。凡煩悶躁熱，起臥不安，皆發斑候也。傷寒溫疫諸症，失於宣解，邪蘊胃腑，發出肌表。熱毒內攻， 
陷入營分，乃發斑毒，黃連解毒湯。斑不透者，犀角大青湯。凡紅赤為胃熱，人參化斑湯。紫為胃傷，犀角地 
黃湯。黑為胃爛，不治。鮮紅起發者吉，紫色成片者重，黑色者凶，青色者不治。由失表者求之汗，由失下 
者取乎攻。火盛清之，毒盛化之，營氣不足，助其虛而和之託之。其輕者則有疹痧，細碎如粟，主治不外肺胃 
二經，宜辛涼或甘寒淡滲等法，皆溫症中所宜細審者。 
〔春溫〕溫熱病，不可作傷寒正治，而用大汗大下，初病憎寒發熱頭痛，蔥豉湯，得汗則解。溫邪化熱 
傷肺，上焦氣阻，用辛涼輕劑，梔、豉、芩、翹、杏、桔、花粉、鬱金之屬。嘔吐，黃芩湯加半夏、生薑。 
濕邪內搏，熱迫下泄稀水，枳殼、赤苓、蘆根、苡米、滑石之屬。脘中痞痛，宜從開泄，宣通氣滯，杏、蔻、 
橘、半、蔞、桔之屬。上焦氣熱爍津，涼膈散。散其無形之熱，勿用血藥滋膩。熱傷胃津，石膏、竹葉、生地、 
麥冬。其熱邪專在氣分，必得戰汗，或大渴索飲，飲後熱達腠開，邪從汗解，但脈象和緩，雖膚冷 非脫症。 
戰汗後，脈急疾，躁擾不臥，膚冷汗出，乃為氣脫之候。更有邪勝正虛，經一再戰汗而愈者。葉氏《溫熱論》 
雲∶肺主氣屬衛，心主血屬營，臨症者，衛之後方言氣，營之後方言血。邪在衛汗之，辛涼開肺，便是汗劑。 
到氣方可清氣，入營猶可透熱轉氣，如犀角、元參、羚羊角之類。入血乃恐耗血動血，直須涼血散血。如生地、 
丹皮、阿膠、赤芍之類。否則前後不循緩急之法，動手便錯，且濕邪為害，面色白者，須顧其陽氣，濕勝則陽微 
也。雖濕邪化熱後，法應清涼，然到十分之六七，不可過用寒涼，恐成功反棄，何也？濕熱一去，陽亦衰微也。 
面色蒼者，須顧其津液，清涼到十分之六七，往往熱減身寒，不可遽謂虛寒而投補劑，恐爐焰雖熄，灰中有火 
也。凡溫熱病，救陰易，通陽難。救陰不在血，而在津與汗；通陽不在溫，而在利小便，較雜症自不同也。如 
三焦不得從外解，則熱結於腑，必舌灰黃，或老黃，乃下之。小承氣湯加減。傷寒熱邪在里，下之猛；此多濕 
邪內搏，下之輕。傷寒大便溏，為邪已盡；濕溫病大 
便溏，為邪未盡。至大便硬，慎不可再攻，以屎燥為無濕也。若舌苔黃不濃而帶滑者，熱未傷津，猶可清熱透 
表。若苔薄而干者，津傷也。宜禁苦寒，以甘寒輕劑治，若熱傳營，舌色必絳，深紅色。其絳色中兼黃白色者， 
氣分之邪未盡，泄衛透營，兩和可也。純絳鮮澤者，胞絡受病也。宜犀角、鮮生地、連翹、鬱金、石菖蒲等。 
舌色絳而粘膩，似苔非苔，濕熱熏蒸為痰，將閉心胞也，急加芳香逐之，醒頭蘭、藿香、鬱金、菖蒲，以開其 
閉，恐昏厥為痙也。平昔心虛有痰，外熱一陷，里絡就閉，非鬱金、菖蒲所能開，須牛黃丸、至寶丹。舌絳 
而乾燥者，火邪劫營，涼血清火為要。舌絳而有碎點黃白者，當生疳也；大紅點者，熱毒乘心也，用黃連、 
金汁。色絳而不鮮，乾枯而痿者，此腎陰涸，急以阿膠、雞子黃、地黃、天冬等救之，緩則不及矣。舌獨中心 
絳干者，胃熱而心營受爍也，清胃方中加入清心之品，否則延及舌尖，為火盛津干也。舌尖絳獨干，此心火上 
炎，用導赤散利其腑。苔白而薄，外感風寒也，當疏散之。白而干薄，肺津傷也，用麥冬、花露、蘆根汁，輕 
清之品。白苔絳底者，濕遏熱伏也，當先泄濕透熱，防其就干也，再從里透於外，則變潤矣。舌生芒刺，上焦 
熱極也，以絹蘸薄荷汁揩之，即退者輕，旋生者險。舌苔不燥，自覺悶極者，脾濕盛也。舌苔粘膩，吐出濁沫 
者，口必甜味，此為脾痹。乃濕熱與谷氣相搏。用醒頭草，即佩蘭。芳香辛散以逐之，即退。若苔如鹼，胃中宿 
滯，挾穢濁郁伏，當急急開泄，否則閉結中焦，不能從募原達出矣。舌黑而滑者，水來克火，為陰症，宜溫之。 
若見短縮，為腎氣竭，欲救之，如人參、五味子。勉希萬一。舌黑而干者，津枯火熾，急瀉火補水。舌淡紅無 
色，或干而色不榮，胃津傷，氣不化液也，炙甘草湯。勿用寒涼。舌色紫而暗，捫之濕，乃熱傳營血，或素有 
瘀傷宿血在胸膈，為熱所搏，宜加散血之品，琥珀、丹參、桃仁、丹皮之屬。不爾，瘀血與熱結，阻遏正氣，遂 
變如狂發狂症。舌脹大不能退場門者，脾濕胃熱，郁極化風而毒延口也，用大黃磨汁，入當用劑內，舌脹自消。 
其舌白如粉滑，四邊色紫絳者，溫疫病初入募原，未歸胃腑，急急透解，莫待傳陷而為險惡症。婦人病溫有娠 
者，保胎為要，古法 
用四物湯加減。護胎法，用伏龍肝研細，調塗臍下三寸，干即易之。熱極，用井底泥塗，或青布浸冷蓋腹。 
產後慎用苦寒，察其邪可從上中解者，從症用之，勿犯下焦，恐血去多，邪易內陷也。至經水適來適斷，熱 
陷血室，與瘀血結，少腹必滿痛，小柴胡湯去參、棗，加丹皮、延胡、桃仁、歸尾、楂肉。挾寒，加桂心。 
氣滯加香附、陳皮、枳殼。若譫語如狂，血結者，身必重，宜去瘀通絡。若延久上逆心包，胸痛不可按， 
是血結胸也。海蛤散加桃仁。 
〔風溫〕溫症感風，寸口脈大，肺受熱爍，宜辛涼清上，杏、貝、梔、蔞、花粉、沙參、桑葉之屬。身 
痛脘痹，肺氣不舒，梔、豉、杏、蔞、鬱金、橘紅之屬。頭脹咳嗽，懊 痞滿，芩、蔞、梔、豉、枳、桔、 
桑葉、鬱金、貝母之屬。熱灼劫陰，煩躁，麥冬、白芍、蔗漿、生地、阿膠之屬。余參春溫治法。 
〔濕溫〕傷於濕，又中暑，暑挾濕邪，鬱蒸為熱，其脈寸濡而弱，尺小而急，身痛頭重，妄言自汗，兩脛 
逆冷，濕遏陽氣。忌發汗。汗之名重 ，必死。蒼朮白虎湯。胸滿，香薷飲加半夏、蒼朮。頭脹耳聾，邪與 
氣混也，正氣散去腹皮、白朮、姜、棗，加連翹、銀花、牛蒡子。小便不利，大便反快，五苓散合白虎湯或天 
水散。 
〔冬溫〕冬氣溫暖，感而即發，身熱頭痛，不惡寒，面腫咳嗽，咽痛下利，陽旦湯加減。忌風藥升舉，初 
感頭痛身熱，蔥豉湯。咽痛，甘桔湯。風寒外襲，蔥豉湯加羌活、蘇葉。余參春溫治法。 
〔溫毒〕病溫更遇時毒，面赤斑如錦紋，咽痛煩躁，黃連解毒湯。自汗而渴，胃熱發斑者，人參化斑湯。 
斑已透，熱不退者，犀角大青湯去黃芩、升麻，加生地、人參、柴胡。誤用熱藥，邪毒深陷，發為狂亂，面赤眼 
紅，舌黑鼻煤，下利脈洪數者，消斑青黛飲。忌下藥，惟便秘躁渴，可微下之，大柴胡湯。凡斑疹初見胸背兩 
脅，點大為斑，粒小為疹。斑屬血多，疹屬氣多。或陽症誤用熱藥，或當下不下，或下後不解，皆能致之。不 
可發汗，重令開泄，更增斑爛。斑紫點小，心胞熱也。點大而紫，胃中熱也。斑黑而光亮，熱毒盛也。黑而晦者 
死，若黑而暈腳紅者，火 
內伏，用清涼發散，間有轉紅成可救者。凡斑疹，皆邪氣外透，發出宜神情清爽，為外解里和，如斑疹出而 
昏者，正不勝邪，或胃津內涸。有白泡如水晶者，濕邪郁於衛分，汗不徹故也。當理氣分之邪，若毒壅，消 
毒犀角飲，大青四物湯。 

<目錄>卷之一\溫症論治
<篇名>溫症脈候
屬性：溫病脈，多在肉分，不甚浮，右脈倍於左，熱氣佛郁在里故也。劉復真曰∶寒病傳經，故脈日變； 
溫熱不傳經，故不變。寒病浮洪有力易治，芤細無力難治，無脈不治。溫熱不然，溫有一二部無脈者，有三四 
部無脈者，被火所逼而伏，非絕無也，於病無妨。照經用辛寒，火散脈起，病癒矣。蓋溫病發在二三經，始 
終在此，更不遞傳他經，其一二經或洪數，他經弱且伏，根據經調之，伏者起，洪者平，自愈。 

<目錄>卷之一\溫症論治
<篇名>附方
屬性：〔涼解〕\x蔥豉湯\x 蔥白 豆豉 解表熱。又梔豉湯吐虛煩。 
梔子 豆豉 
〔徹熱〕\x黃芩湯\x 黃芩 芍藥 甘草 大棗 
〔瀉火〕\x涼膈散\x 見前中風。 
〔熱利〕\x葛根黃連黃芩湯\x 葛根 黃連 黃芩 甘草 
〔咽痛〕\x甘桔湯\x 甘草 桔梗 
〔除煩〕\x黃連阿膠湯\x 黃連 黃芩 芍藥 阿膠 雞蛋黃 
〔生液〕\x玉女煎\x 生石膏 熟地 麥冬 知母 牛膝 
〔清心〕\x牛黃清心丸\x 黃連 黃芩 山梔 鬱金 辰砂 西牛黃 此萬氏牛黃清心丸，與醫宗方別出。 
〔宣竅〕\x至寶丹\x 見前中風。 
〔痰熱〕\x溫膽湯\x 半夏 陳皮 茯苓 甘草 名二陳湯，加竹茹、枳實，名溫膽湯。 
〔攻里〕\x承氣湯\x 大黃 枳實 芒硝 濃朴 名大承氣湯，去芒硝，名小承氣湯。 
〔消痞〕\x瀉心湯\x 湯名有五，若半夏 黃連 黃芩 人參 甘 
草乾薑 大棗 名半夏瀉心湯，去熱開痞。 
〔散結〕\x小陷胸湯\x 黃連 半夏 栝蔞 
〔風溫〕\x葳蕤湯\x 葛根 白芷 麻黃 羌活 杏仁 甘草 葳蕤 川芎 石膏 木香 
〔濕溫〕\x蒼朮白虎湯\x 見前中風。 
〔冬溫〕\x陽旦湯\x 麻黃 桂枝 杏仁 甘草 名麻黃湯，加黃芩，名陽旦湯。 
〔發斑〕\x升麻葛根湯\x 升麻 葛根 白芍 甘草 加紫草茸。 
〔斑毒〕\x黃連解毒湯\x 黃連 黃芩 黃柏 山梔 毒盛加大青。 
〔透斑〕\x犀角大青湯\x 大青 犀角 梔子 香豉 
〔胃熱〕\x人參化斑湯\x 即白虎湯加人參。 
〔胃傷〕\x犀角地黃湯\x 犀角 生地 赤芍 丹皮 
〔利府〕\x導赤散\x 生地 木通 甘草梢 竹葉 
〔滋液〕\x炙甘草湯\x 見前中風。 
〔保胎〕\x四物湯\x 見前中風。 
〔熱陷〕\x小柴胡湯\x 柴胡 半夏 人參 甘草 黃芩 姜 棗 
〔結胸〕\x海蛤散\x 海蛤 滑石 甘草 芒硝 每服二錢，雞子湯調下。 
〔濕溫〕\x香薷飲\x 見前中風。 
〔濕溫〕\x正氣散\x 見前中風。 
〔利濕〕\x五苓散\x 豬苓 茯苓 白朮 澤瀉 桂 
〔瀉濕〕\x天水散\x 即六一散。滑石（六兩） 甘草（一兩） 燈心湯調下，加辰砂少許，名益元散。 
〔溫毒〕\x消斑青黛飲\x 人參 石膏 知母 甘草 青黛 黃連 犀角 元參 山梔 生地 柴胡 苦酒煎。 
〔便秘〕\x大柴胡湯\x 柴胡 半夏 黃芩 芍藥 枳實 大黃 姜 棗 
〔毒壅〕\x消毒犀角飲\x 犀角 牛蒡子（炒研） 荊芥穗 防風 甘草 咽痛，加桔梗、薄荷。 
〔斑毒〕\x大青四物湯\x 大青（錢半） 阿膠 甘草（各一錢） 豆豉（百粒） 

<目錄>卷之一\溫症論治
<篇名>溫症脈案
屬性：房師午園張公，高年上盛下虛，案牘勞神，冬春不寐，感溫嗆咳，暈仆，兩寸脈洪大，由平昔陽不 
交陰，內風上冒，兼引溫邪，表里煽動，症見眩仆，喉痛聲啞，舌如煤熏。夫心為君主，義不受邪，因春溫傷 
肺，逆傳心包，神明俱為震動，且素餌桂附，致炎陽獨亢，營液內劫。此怔忡無寐根由，師言昔病足痹， 
徽醫用祛風藥兼桂附得效，近三年矣。愚謂風藥多燥，況桂附乎，以脈症參時令，宜辛涼輕劑，於熄風潤 
燥中，佐以滋陰安神。不過一劑，當夜自能成寐，再劑嗆嗽除，悸眩止矣。初劑∶鮮生地（三錢）、沙參、 
麥冬、淡竹葉、栝蔞仁、甘菊（炒）、山梔、茯神（各二錢）、貝母、甜杏仁（炒研。各錢半）、棗仁（八分）、 
蔗汁（一杯，諸品清輕涼潤，能除上焦瀰漫之邪、兼入空竅熄風火，除悸眩，清音平嗽，若重濁便無效。） 
再劑∶前方加天冬、玉竹、百合，減蔞仁、六七服諸症平，舌色復故。後用膏方∶三才膏加五味、核桃、牛膝、 
茯神、棗仁、柏子仁、白芍、玉竹、杞子熬膏，白蜜收，白湯化服。（諸品能交心腎，安神志，利腰膝，兼使 
金水相涵，陰陽和平，自無上盛下虛之患矣。） 
韋氏 邪由鼻吸，伏於募原，發則頭暈痛，口渴飲，熱煩嘔悶，溺痛帶下，邪踞上中焦，主以蔥豉湯散 
邪，佐以清泄膽火。豆豉、蔥白、山梔、羚羊角、嫩桑葉、薄荷、銀花、花粉、滑石。（二服）汗出熱解。 
（此乍發，散邪得解者。） 
族某 溫邪內郁，頭眩熱渴，手心似烙，舌苔淡黃，寸脈浮大而數，是邪留上焦，宜整肅太陰氣分。 
用黃芩（酒炒）、川貝母、杏仁、山梔、栝蔞仁、麥冬、嫩桑葉、荷葉邊，煎湯，一啜眩渴稍定。原方去芩、 
梔、加鮮石斛、元參、花粉、蔗汁（沖），二服愈。（此溫邪上受，治從氣分得解者。） 
族某 邪從口入，嘔渴惡熱，舌膩脘痞，溫從濕化，宜與開泄中上，豆豉、蔞霜、通草、半夏、薏苡、 
赤苓、竹茹、枳殼、鬱金汁（沖）、蘆根煎湯，一啜汗津津而愈。同時李某症同，但溺澀痛。前方加燈心、 
車前穗，亦一劑愈。（此濕滯中上焦，治從透滲得解者。） 
某 脈浮大，右數，有汗熱熾，渴眩譫煩，溫邪挾風熱，將 
陷營分。用薄荷、牛蒡、羚羊角、梔皮、丹皮、連翹、嫩桑葉，日再服。夜半汗透身涼。（此清少陽膽熱得解者。） 
吳 邪入膻中，舌縮唇裂，目瞑神迷，沉昏不醒者七晝夜。脈沉數，此邪深將成內閉矣。勉用鮮佩蘭、 
菖蒲、連翹、銀花以解穢通閉，鮮生地、麥冬、梨蔗汁以生津，黃芩、知母、元參、石斛以徹熱，兼下牛黃丸， 
二服神識漸清，因尿管熱痛，去佩蘭、菖蒲、黃芩，加甘草梢、車前穗以利腑熱而愈。（此清理心包熱閉得解者。） 
朱 風木司天，溫邪內熾，脈數，頭眩嗽血，由木火併炎，上迫竅絡，舌鮮絳，邪已入營。用鮮生地、 
羚羊角、元參、連翹、山梔、蔞霜、貝母、丹皮、鮮藕，三四服脈靜身涼。（此清營熱得解者。） 
蔣 勞力傷陰，感溫，嗆咳不寐，鼻衄痰紅，下利血沫，脈虛大不數。誤用柴葛升散，劫液動風。法以甘 
酸平潤調之。阿膠（水化）、麥冬、炙草、潞參、茯神、白芍、棗仁、五味、生地、紅棗，二服神安血止， 
即飲糜粥。原方去膠加甜杏仁、山藥，再劑而痊。 
（此邪傷血絡，用調補得愈者。） 
族子 溫邪郁而化熱，頭暈口乾，舌燥唇血，右脈大，左模糊，有汗不解，胸腹悶，溺混濁。熱邪蒸濕， 
治宜上下分消。淡豉、蔞霜、羚羊角、丹皮、麥冬、山梔、赤苓、滑石、嫩桑葉、金銀花露，二服熱輕渴減， 
暈止舌潤。但宵分譫語，溺管澀痛，齒燥，液虛熱劫，鮮石斛、蘆根、黑豆皮、花粉、天冬、元參、蔗汁， 
二服疹現稀紅，肺衛之邪已從外泄。仍用輕清透發，連翹、牛蒡、鮮生地、丹皮、赤芍、沙參、竹葉，疹色淡。 
忽又煩躁不寐，舌心灰燥而尖絳，邪入心營，恐其蒸痰蔽竅，急清營熱兼豁痰。犀角尖（磨汁）、生地、 
鮮藕、元參、丹皮、竹茹、貝母、菖蒲，再服汗透而解。（此濕熱俱盛，兼治肺衛心營得解者。） 
侄孫 溫邪化熱，頭眩痰嗽，用辛涼清上。豆豉、杏仁、貝母（各錢半）、薄荷、山梔、花粉（各一錢）、 
滑石、赤苓（各三錢），加燈心、桑葉。二服熱退，用甘涼調理胃陰得安。（此清降痰熱，治從肺胃得解者。） 
族某 溫邪逆入心包，神識忽明忽昧，舌干，津潤全無，譫狂不近衣被。欲掃熱痰熏灼，急用芳香解穢。 
犀角尖（八分）、鮮生地（一兩）、元參、麥冬（各五錢）、連翹、山梔、鬱金（各二錢）、梨、蔗汁（各一杯沖）， 
再加至寶丹一丸，日再服。諸症立退。（此大劑救液開閉得解者。） 
某 壯熱目赤，煩冤不寐，痧疹遍體。急用救液養陰，舌轉黑而燥，呃逆昏厥。服大劑犀角大黃湯加至 
寶丹，不應，仍用大劑犀角地黃湯，日三四服，加紫雪（三分）。呃止厥回身涼而愈。（此大劑涼心瀉火得 
解者。） 
馬氏 有年，溫邪夾滯，濕阻脘悶，舌縮渴飲，瀉污水甚多。此熱結旁流也。用大承氣湯，直至所下皆 
黑硬，然後濕滯乃盡，脘痞乃寬，舌干乃潤。（此攻盪濕滯得解者。） 
潘 伏邪內發，兼旬未解，譫聾肉脫，自利純血，唇縮舌強，脈沉數。邪陷血分，症已瀕險。急用犀角 
地黃湯加阿膠、元參、山梔、鮮藕、黑豆皮、竹葉心。四劑譫聾漸清，利血止，思糜粥矣。（此伏邪治從血 
分得解者。） 
陳姓兒 周歲感溫，邪熱內閉，舌絳津干。用麥冬、連翹、梔心、菖蒲、竹茹、加紫雪二分，汗解而愈。 
（此直瀉心包邪熱得解者。） 
李 寒熱微汗，口渴嗆嗽，脈浮洪。乃春溫犯肺。用辛涼輕劑，為手太陰治法。山梔、淡豉、桔梗、 
花粉、杏仁、象貝、桑皮（蜜炙）、薄荷、蔗汁（沖）。二服嗽減。去梔、豉、桔、粉，加栝蔞、橘紅、前 
胡服愈。（此邪干肺，從衛分得解者。） 
何 氣粗目赤，舌絳疹紅，神機不發，脈洪數，宵煩無寐，邪已入營。急宜清透，若再消導劫津， 
必至液涸成痙。犀角汁、鮮生地、天冬、麥冬、元參、赤芍、丹皮、連翹、藕汁、菖蒲。日三服，汗澈熱退， 
神識亦清，但右脈長大，胃火猶燔。用石膏、白芍、黃芩、知母、甘草。大便數次，脈較平，寐中手指 
微搐，乃液虛風動，欲成痙也。用阿膠（水化）、生地、鈎藤、當歸、白芍、石斛、棗仁。數劑症平。（此 
營虛用滋液熄風得愈者。） 
王 夏至前驟 ，邪從吸入踞募原，熱渴引飲，中脘格拒，熱蒸濕騰，嘔悶午煩，舌膩白，脈數溺渾， 
是濕勝也。治先滲濕於熱，下則熱勢孤矣。用藿梗、佩蘭以逐穢，通草、滑石、蘆根以驅濕，栝蔞、貝母以 
滌痰，羚羊角、山梔、丹皮以清膽火，鮮生地、連翹、麥冬以瀉心火。日再服，汗出溺清，嘔悶除，熱渴 
減。然脈仍疾數，兩寸大，時煩不寐，是欲發疹也；明晨疹出， 
舌苔轉黃，是熱勝也。治在透熱於濕外，則濕不升矣。原方去藿、蘭、通草、滑石、蘆根、羚羊等，加黃芩、 
梨汁以清肺，牛蒡、銀花、連翹、赤芍以透疹，青蒿、石斛、知母、沙參以退熱生津。二三服汗徹脈勻， 
舌黃退，日用大麥仁粥熱啜，陰復全瘳。（此分利濕熱，清涼疹毒得解者。） 

<目錄>卷之一\溫症論治
<篇名>風溫脈案
屬性：王氏七旬有三，風溫傷肺，頭暈目瞑，舌縮無津，身痛肢厥，口乾不飲，昏昧鼻鼾，語言難出，寸脈大。 
症屬痰熱阻竅。先清氣分熱邪。杏仁、象貝、花粉、羚羊角、沙參、嫩桑葉、竹茹、山梔。一服症減肢和，但舌 
心黑而尖絳，乃心胃火燔，懼其入營劫液。用鮮生地、犀角汁、元參、丹皮、麥冬、阿膠（煨化）、蔗汁。 
三服舌潤神蘇，身涼脈靜，但大便未通，不嗜粥飲，乃灼熱傷陰，津液未復，繼與調養胃陰，兼佐醒脾，旬 
日霍然。 

<目錄>卷之一\溫症論治
<篇名>冬溫脈案
屬性：湯 高年冬溫犯肺，醫用傷寒發表，致燥渴熱煩。又進柴葛解肌，嗆咳痰多，竟夜無寐。夫傷寒傳足經， 
溫邪犯手經，原不同治，況溫邪忌汗，表散即是劫津，診脈虛數，目赤舌絳，溫已化熱，再令液涸，必延昏痙。 
宜甘潤生津，苦辛降氣，麥冬、杏仁、栝蔞、山梔、知母、貝母、桑皮、橘紅。二服熱減嗽定。因小溲赤澀， 
去桑皮，加沙參、赤苓、木通、百合煎湯。再經調理而康。 
李 冬溫表熱傳里，唇燥舌干，渴飲嘔沫，大便迫瀉稀水無度，脈濡緩。乃濕甚生熱。飲以鮮蘆根湯， 
隨用黃芩、栝蔞、通草、赤苓、車前子、豬苓、半夏曲。數服嘔渴自利悉定。去豬苓、夏曲，加滑石、燈心， 
滲利濕熱而愈。 
景氏 冬溫挾虛，灼熱咳嗽，因誤治邪陷營分，便血甚多，陰液內涸，舌黑齒焦，神機不發，脈左虛數， 
右浮疾，耳聾目瞑，頰紅，遺溺失禁，此陰欲竭而孤陽浮也。急救液以存陰。用生地、犀角汁、五味子、阿膠、 
沙參、麥冬、石斛、雞子黃。三服能呻 
吟轉側，第脈虛全不受按。去犀角，加洋參、茯神、棗仁、白芍。再服舌潤神清，不飢不食，此上脘熱痰結也， 
再加川貝、蔞霜，嗣因肺虛，氣不化液。用復脈湯去姜、桂、麻仁，加歸、芍，濁痰降，大便得行，脈勻有神 
而納谷頗少，此脾陽困而未蘇也。改用潞參。茯神、炙草、白朮、谷芽、歸、芍、蓮。棗而食進。 
耿 深秋陰瘧，冬初重感異氣，寒熱嘔悶，醫謂傷寒，發表不應。即用承氣，更加蒼、朴，頭暈壯熱， 
煩渴下利。更醫，亦謂傷寒漏底，症屬不治。延至目閉語譫，唇泡齒黑，舌干焦而縮。伊芳祖系予隔邑從姑丈， 
年八十矣。來曰∶三子僅存此一線，今病至危奈何？診脈右虛數，左弦數。予謂此溫邪耳，病在上焦，只 
宜輕劑疏解氣分，硝黃苦寒直降，與無形瀰漫熱邪何干。蒼、朴溫燥，劫津助灼，今液涸神昏，邪入心包。 
急速生津清熱，掃滌心包痰阻，庶望轉機。犀角（五分磨汁）、鮮菖蒲（三錢搗汁沖服）、山梔、連翹（各八分）、 
鮮生地、鮮石斛（各五錢）、沙參、蔞霜、麥冬、貝母（各二錢）、竹茹（三錢）。一服舌潤神蘇熱減。因小 
水短赤，原方加元參（二錢）、燈心、車前（各五分）。再服熱退索食，頤下腫痛，是名遺毒。由感症初失於 
疏理，仍須清解主治。用豆豉、桔梗、花粉、竹葉、牛蒡、貝母、翹、陳、歸、草。數服而消。 
袁 陰瘧數年，既傷生冷，更感異氣；始則寒熱咳喘，繼則譫煩不寐，上則唇燥舌灰鼻煤，中則咳嘔胸 
脅牽痛，下則遺溺自利污溏，脈弦大數。醫不識何症，漫言陰虛垂絕，舉家哀懇。勉疏蛤粉、熟地補劑。予 
謂此溫邪化燥，三焦皆受，豈堪澀膩壅邪，治以疏泄則愈，安得此脈便死耶！因思邪從上受，取之上。用薄荷、 
山梔、桑皮、杏仁、蔞仁、貝母、橘紅、石斛、梨皮、赤苓、燈心。明晨嗽煩悉定，胸脅痛平，舌苔浮潤矣。 
越三日，因心事棖觸，午寒晡熱，氣粗語譫，脈弦大而浮，舌心干，唇齒燥。予謂脈易得汗，但須救液以清心 
胃燔灼。先用生地、天冬、麥冬、犀角、花粉、石斛、蓮子心等。再診胃脈大，舌心無潤，用石膏、知母、 
竹葉、生白芍、二冬等，脈候乃平，汗出熱退七八。逾日舌尖再見干絳，印堂發出紅斑，仍屬心陽熾盛。隨 
用生地、鮮藕、阿膠（另化）、菖蒲、元參、丹參、天冬，防其熱陷心營。二服舌尖潤， 
紅斑較淡。後用生地、阿膠、生鱉甲、丹皮、白芍、青蒿等，汗徹身涼，調理而平。 

<目錄>卷之一
<篇名>熱症論治
屬性：夏至前發為溫症，夏至後發為熱症。二症有因冬時伏寒，有因當時乍感，其冬月傷寒，至春夏變為溫熱 
者，邪有淺深，則發有遲速。（柯韻伯曰，凡病傷寒而成者，根實種於鬱火，其人腎陽有餘，好行淫慾， 
外傷於寒。虛陽陷入陰中，冬不遽發，寒日少而蓄熱淺，則陽火應春氣而病溫，寒日多而鬱熱深，則陽火應夏 
氣而病暑。沈芊綠曰∶春溫有不盡由伏寒，由現感春時之邪而病亦名溫者，夏熱有不盡由伏寒，由現感夏時 
之邪而病亦名熱者。皆自內達外，無表症。若有表症，必重感外邪。溫病以黃芩湯為主方，因春溫之發，當少 
陽司令也。熱病以白虎湯為主方，因夏熱之發，當陽明司令也。且熱甚於溫，必以白虎湯重為整肅，以其時 
方炎暑，其症不惡寒，反惡熱，自汗而渴，脈洪大。故以石膏之辛寒，清胃腑蘊蓄之熱，以知母之苦寒，淨 
少陽伏邪之源，以甘草、粳米之甘平，保肺胃之氣，而熱可除也。若舌上苔滑者，尚有表邪，梔子豉湯主之。 
若渴欲飲水，口乾舌燥者，熱在里，必耗津，人參白虎湯主之。如惡熱煩渴腹滿，舌黃燥，或干黑者，宜下， 
涼膈散、承氣湯。熱兼暑濕者，涼膈散合天水散。小便不利者，竹葉石膏湯。其感夏令之邪，當時即發者， 
邪由口鼻吸入，治在手經，不當用足經方。其法與前乍感溫症條同參。 

<目錄>卷之一\熱症論治
<篇名>熱脈案
屬性：侄 夏至後伏氣自里而發，熱渴心煩，頭汗氣促，舌灰疹現，厥逆譫語，脈濡數。夫濡為濕，數為熱， 
里邪蒸濕則為頭汗；濕邪鬱熱則為渴煩；邪壅肺竅則為氣促，為紅疹；干心包則為譫語，為舌灰；其手足厥 
逆，乃熱深厥深。誤用風藥升舉助邪，遂致暈厥無寐躁擾，宜清營中伏邪。犀角汁、羚羊角、丹皮、鮮生地、 
鮮藕、元參、茯苓、赤芍。日再服，汗透脈和，諸症悉退，調理得平。 
族女 熱症，脈緩而濡，濕甚於熱，頭暈目瞑，唇 齒燥，胸腹滿痛，濕蒸為熱，小溲赤澀。三焦 
皆邪勢瀰漫，況疹現肢厥，急須透解，勿使熱釀濕痰，蒙蔽膻中，致成內閉危症。所用枳、朴，墮損胎元， 
柴、葛乃傷寒足經藥，與三焦無涉，醫不中 ，焉望獲效。通草、豆豉、羚羊角、蔞霜、麥冬、連翹、牛蒡、 
山梔、赤苓、燈心、鮮蘆根。二服熱勢退，手足和，去通草、香豉、羚羊、連翹、蒡、梔，加鮮生地、鮮石斛、 
沙參、象貝、黃芩，以防熱邪內陷，兼以護胎。數服汗解而愈。 
幼孫 晡熱頭暈，汗渴煩躁，脈洪數。用大劑白虎湯加羚羊角，一啜汗透而愈。 
侄 少陰伏邪內發，壯熱煩冤，頭目如蒙，耳聾，舌尖絳，唇紫口乾，手心如烙，脈浮洪溢指外，右 
尤甚，交巳午刻症重。初用辛涼以泄衛熱，如薄荷露、甘菊、竹葉、杏仁、梔皮、豆豉之屬，頭目略清，微汗不 
徹，脘痞痰沫。用疏利以滲痰濕，如枳殼、大貝、蔞霜、通草、蘆根、燈心之屬，痰稀溺爽，而臂膊紅疹隱現， 
胸背全無。再加清透之品，如赤芍、丹皮、連翹、牛蒡、青蒿、麥冬之屬，疹雖淡而舌心灰膩，舌尖紅暈， 
必心胃火燔。用導赤散加石膏，午前服，向晚防其邪入心營。用透營救液法，如犀角尖磨汁、鮮生地、鮮石斛、元 
參、花粉、丹皮、沙參之屬。舌色未退，轉益乾燥，脈洪長，防其入腑。急用涼膈散，（芒硝改元明粉、 
去甘草、大棗）。得便二次，里結乍通，熱勢較退，而神迷昏寐，脈數譫語，乃熱心包，慮其蒸痰內閉。用 
犀角汁下至寶丹及牛黃清心丸，以宣竅驅熱，數脈減。再用清鎮神明，佐豁痰通絡。如血珀、石決明、茯神、 
羚羊角、象貝、杏仁、竹茹、夜交藤、通草之屬，神識稍清，脈仍浮大，巳午為甚，額顴疹現，喜其邪從外 
解。再與清透，用茅根、梨、藕汁服。明早浮脈稍斂，灰舌轉潤，決其陽極於午，必俟夏至陰生陽退，乃冀 
轉機，且舌尖暈痕未消，溺後色變混濁。用黃連、人中黃、山梔、赤芍、麥冬之屬，加六一散沖服，微汗脈 
平，身始涼解。乃用燕窩湯及粥飲調理，漸次 
培養胃陰得安。（此症乃熱兼疫邪。） 
余於丙夏，因診視時邪染恙，寒熱，脈浮大。服梔豉蔥白湯，胸背汗，三日後熱甚，渴煩少寐，舌苔黃變 
黑。服犀角、羚羊角、竹葉、蘆根、藕、蔗諸汁，熱稍平。逾夕，復壯熱譫語神昏，服至寶丹（分半），鮮 
菖蒲根汁下，神稍清。又用前各汁，加洋參、鮮生地、象貝、龜板、青蒿、連翹、滑石，清營滋液，專驅痰 
熱，兼瀉三焦，舌黑頗淡，但汗出微涼，汗收仍熱，脈數氣粗，煩擾竟夕。又服至寶丹（分半），神未定， 
直視氣促。再服前丹（二分半）昏睡。進洋參湯，汗出熱退，但舌心干，用石膏煎清胃，加梨、藕汁，稍津潤。 
逾日，目赤，舌再灰黑，神再煩擾。改服牛黃清心丸（二分），橘紅湯下，得寐。專服洋參、藕、蔗汁、麥 
冬、橘紅湯，寐熟，熱輕。再啜洋參湯，汗出涼解。越五宿，欲大便，以蜜煎導，當夜感寒復熱，舌苔如粉， 
吐痰欲嘔，此為復感。用半夏曲、杏仁、茯苓、紫蘇、薄荷、佩蘭葉加姜。熱未退，口燥脈數，煩擾不寐。 
再服牛黃清心丸（五分）、犀角磨汁沖服。逾日大汗如雨，乃涼，然已兼旬外矣。此案芝本日記，附志之， 
見熱邪之劫爍津液甚熾也。憶是夏坐臥樓窗，吸受暑 ，更加傳染，病中苦熱，見曦炎出，如膏自焚。口占 
七絕，日十餘首，有「自笑吳牛喘明月，檐稍怕見石榴紅」之句。左氏謂明淫心疾，良不予欺。 

<目錄>卷之一
<篇名>暑症論治
屬性：（冒暑 傷暑 中暑 中 夾暑 暑風 暑厥 暑瘵 疰夏 濕溫 暑瀉 暑瘍 伏暑附） 
暑為陽邪，感之者從口鼻吸入，先阻上焦氣分，則為頭脹脘悶，漸至面垢舌苔，煩渴自汗。熱則氣泄。 
或嘔惡腹痛，泄瀉肢冷，倦怠少神，經所謂熱傷氣也。仲景言傷暑脈虛。夫肺主氣， 
夏火鑠金，則肺傷而氣虛，心主血，暑先入心，則煩汗而脈虛，此《千金》生脈散，所以重保肺而清心也。經 
雲∶因於暑，汗煩則喘渴，靜則多言。蓋暑內擾於營則汗，上迫於肺則喘，內干於心則言多，知暑邪始傷肺，繼 
傳心包也。節齋曰∶夏至後病熱為暑，相火行令，人感之，自口齒入，傷心包絡經。煩渴而熱，頭痛自汗， 
甚者火熱制金，不能平木，搐搦不省人事，名曰暑風。張兼善曰∶清邪中上，濁邪中下，其風寒濕，皆地之氣 
系濁邪。所以俱中足經。惟暑乃天之氣，系清邪，所以中手少陰心經。暑本屬火，而兼風寒濕燥，其傳變為瘧 
痢霍亂，而條其淺深同異變症，則有冒，有傷，有中，有中 、暑風、暑厥、暑瘵、濕溫之不同，其感而不即 
病者，至秋時為伏暑。其候寒熱苦悶，午後為甚，日暮更劇，得汗則減。治不合法，熱熾則傷陰化燥，濕滯則 
傷陽化濁，以致神昏內閉，脘痞肢厥，斯危候矣。葉香岩宗河間三焦立法，在上以辛涼清解，如竹葉、連翹、 
杏仁、薄荷、梔皮、鬱金、沙參、鮮荷葉。在中以辛苦宣通，如半夏瀉心湯之屬。在下以溫行寒性，質重開下， 
如桂苓甘露飲之屬。此治三焦之大旨也，更宜細審邪在氣分營分，治氣分有寒溫之別。寒則宗白虎湯及天水散； 
溫則從二陳湯及正氣散。理營有清補之宜，清則犀角地黃湯，加入心之品；補則如三才湯、人參固本丸、復脈 
湯。又如濕熱沉混，宜蒼朮石膏湯。氣血兩燔，宜玉女煎。宣閉逐穢，宜至寶丹、牛黃丸、紫雪等。扶虛 
養正，如參附湯及兩儀膏。隨其變幻，審其陰陽而治要得矣。 
〔冒暑〕腹痛水瀉，系胃與大腸受之，香薷飲。噁心者，胃口有痰飲也。香薷飲下消暑丸。此暑病之輕 
者。 
〔傷暑〕由靜而得之，陰症也。傷暑，則暑邪傷及肉分。納涼廣廈，起居不時，惡寒肢厥，面垢煩躁， 
汗出，脈虛細，清暑益氣湯。或過襲陰涼，惡寒頭痛，肢體拘急，膚熱無汗，脈弦緊，消暑十全散。或外感暑 
邪，內傷生冷，腹痛吐利，正氣散、六和湯。身熱煩渴，小便不利，乃濕盛而氣不施化。益元散。煩熱頭痛燥 
渴，乃濕蒸而熱耗津液，麥冬湯。此暑病之稍重者。 
〔中暑〕由動而得之，陽症也。中暑，則暑邪傷及臟腑。夏日 
遠行，陽氣內伏，熱舍於腎，水不勝火，煩渴喘促，猝然昏暈，用蒜搗汁，和童便灌下。待甦醒後，隨 
症用藥。麥冬湯，或人參白虎湯。忌用香薷辛溫之品。香薷飲，可治傷暑，不可治中暑。此暑病之尤重者。 
〔中 〕行旅農夫，日中勞役，忽頭痛壯熱，汗泄，肌肉如火，大渴引飲，無氣以動，乃熱傷元氣。益 
元散、白虎湯、或清暑益氣湯。若吐瀉脈沉微，不宜用涼藥。六和湯、大順散。脈虛身熱，得之傷暑；脈盛 
身熱，得之中 ；此暑與 微有辨也。 
〔內傷夾暑〕暑月房勞，兼膏粱水果雜進，致陽氣不得伸越，脈沉細，或弦緊。面垢無汗惡寒，四肢厥逆 
拘急，霍亂嘔吐，冷香飲子。或吐利兼作，脈微欲絕，急宜漿水散溫之。又有暑痿症，暑月膏粱之人，陽事 
頓痿，不可全用熱藥，亦不可全用涼藥。黃連解毒湯合生脈散。 
〔暑風〕因病暑忽手足搐搦，昏迷不醒，脈浮虛急，先以溫水化蘇合香丸灌之。俟醒再用藥，黃連香薷飲 
加羌活大效。此因痰火鼓風，蒙蔽心包。若嘔吐，前藥加陳皮、藿香。小便不利，加茯苓、豬苓、澤瀉、滑石。 
痰多，加石菖蒲、薑汁。口渴，去半夏、加花粉。瀉利，加白朮。轉筋，加木瓜。腹滿身重，難以轉側，口不 
仁面垢，譫語遺尿，此熱兼 也。白虎湯。 
〔暑厥〕中暑手足逆冷，二香散，或人參羌活散合香薷飲。有熱深厥亦深，煩躁昏冒，便秘溺赤，脈沉 
滑而數者，大小承氣湯加減。有濕熱沉混者，蒼朮白虎湯加滑石。若寒厥脈微者，理中湯，四逆湯加減。 
〔暑瘵〕暑熱劫陰，咳血吐血。六味湯加阿膠、麥冬、丹皮，或杏仁、西瓜翠衣、竹葉、鮮石斛。 
〔疰夏〕夏月患頭痛足軟，食少體羸，倦怠嗜臥，五心煩熱，多屬元氣不足。補中湯去升麻，加半夏、 
白芍、薏米、五味子、沙參。肺胃陰虛，生脈散，或加玉竹、杞子、扁豆、石斛等，甘潤之品。 
〔濕溫〕其人傷濕，因而中暑，兩脛逆冷，胸滿頭重，妄言多汗，脈陽濡而弱，陰小而急，切不可汗， 
汗之必死。蒼朮白虎湯。 
又有冷水澡浴，致暑濕相搏，一身盡痛，自汗發熱，五苓散加羌活。若冒暑作勞，乘汗冷浴，身痹如針刺， 
間有赤腫處，或發水泡者，六和湯加蒼朮、荊、防。 
〔暑瀉〕暑傷腸胃，或挾食挾濕，煩渴溺赤，腹痛，陣瀉如水，桂苓甘露飲加減。久瀉者，玉龍丸。 
暑傷心脾，嘔瀉浮腫，霍亂轉筋，六和湯。暑熱引飲過多、致水暑交並，上吐下瀉，解暑三白散。傷暑吐瀉， 
兼煩亂，香朴飲子。脾胃停積冷濕，致成吐瀉，大順散。若暑盛傷於外，陰冷傷於內，內外受迫，連理湯、 
桂苓丸、縮脾飲。 
〔暑瘍〕暑月頭頂赤腫，咽喉腫痛，或腿足 腫長至數寸，不堪步履，日夜發熱，敗毒散。熱解，腫自消。 
暑瘡發泡，由濕熱入經腠。黃連解毒湯、香薷飲。 
〔伏暑〕秋發為伏暑，初由口鼻吸受，繼而內結募原，至伏邪為新涼引動，頭痛脘悶，漸至唇燥齒干，烈焰 
內燔，陰津消灼。內熱煩冤，忽然鼻冷氣窒。夫暑穢，熏蒸則為粘涎，遏郁則為厥冷，得汗則涼。然有一厥 
而熱，便得汗解者。有再厥三厥四厥而熱，但頭汗出者。有四末不和，身溫而躁擾益甚者。蓋邪伏募原之里， 
熱內結，外反不熱，仲景所謂熱深厥亦深也。若用苦寒直降，竟走腸胃，與膈上結邪無干，宜山梔、石膏、 
天冬、淡竹葉、枳殼、栝蔞、鬱金汁等味。若初但氣分阻痹，手太陰肺。宜治上焦，宜杏仁、貝母、薄荷、 
薏米、滑石、通草、半夏、橘皮、濃朴等味。若由氣分延及血分，神呆舌縮，鼻煤唇血，邪已逆走膻中，包 
絡心主。既入營絡，神識漸昏，內閉外脫，危期至速。急宜石菖蒲、犀角尖磨汁、連翹、元參、鮮生地、金 
銀花露等。或芳香逐穢宣竅，如藿香、佩蘭、鬱金、牛黃丸、至寶丹、紫雪等。若熱痰粘膩，用竹瀝、貝母、 
橘紅、栝蔞、花粉、沙參、甘草、蔗梨汁。俱可選用。最忌脈象澀數，正虛邪陷，手足厥逆，神昏液涸。若溺 
短自利，潮熱不解，中下焦均受，或參用六一散、四苓散。然總以清理上中焦為要。 
治暑 ，汗液大泄，中氣先傷，雖有膈滿潮熱，最忌攻下，以無形之熱，不能隨藥攻散也。雖有頭額 
重痛，最忌發汗，以表 
藥皆能升舉，痰食濁氣支撐膈上也。 
許學士治濕溫病，胸項多汗，兩足逆冷，譫語，其脈關前濡，關後數，此先受暑，後受濕，暑濕相搏，濡弱 
見於陽部，濕氣搏暑也。小急見於陰部，暑氣蒸濕也。許氏以關前為陽，關後為陰。紀氏以浮為陽，沉為 
陰。是名濕溫。先以白虎人參湯。次用白虎加蒼朮湯。頭痛漸退，足漸溫，汗漸止，三日愈。 
孫兆治濕溫病，遍身皆潤，兩足冷，腹滿，不省人事，脈小弱而急。以五苓散合白虎湯，十餘劑少蘇， 
更與清燥湯調理而安。凡陰病厥冷，脛臂皆冷，今脛冷臂不冷，故知非下厥上行，是陽微寒厥，而合用祛熱藥 
也。 
張石頑曰∶中 用白虎湯，熱傷氣之治也，用人參白虎湯，兼傷無形之氣也。中暑用生脈散，暑傷無形 
之氣也。用清暑益氣湯，暑傷於氣，兼挾風熱，乘虛傷其經也。傷暑用十味香薷飲，風熱濕合而傷形氣也。 
偏於表，則變香薷飲為消暑十全；偏於里，則變香薷飲為六和湯。此夏月鼎峙三法。其用消暑丸者，上盛之 
濕泛濫而為痞滿也。用益元散者，下盛之熱，阻滯而為溺澀也。用大順散者，水果傷於脾也。用冷香飲子者，冷 
食內傷於胃也。用來復丹者，陰氣固結於下也。用五苓散者，陽氣遏絕於內也。 

<目錄>卷之一\暑症論治
<篇名>暑症脈候
屬性：暑脈虛而微弱，或虛大而散，或隱伏。仲景以弦細芤遲為傷暑。皆虛類也。《活人書》曰∶中暑與熱病相 
似，但熱病脈盛，中暑脈虛，以此辨之。 

<目錄>卷之一\暑症論治
<篇名>附方
屬性：〔開痞〕\x半夏瀉心湯\x 見前溫。 
〔清熱〕\x桂苓甘露飲\x 肉桂 茯苓 豬苓 白朮 澤瀉 名五苓散。 加石膏、滑石、寒水石，名桂苓甘 
露飲。 
〔中 〕\x白虎湯\x 見前中風。 
〔瀉暑〕\x天水散\x 見前溫。 
〔除痰〕\x二陳湯\x 見前中風。 
〔調中〕\x藿香正氣散\x 見前中風。 
〔涼血〕\x犀角地黃湯\x 見前溫。 
〔滋陰〕\x三才湯\x 天冬 地黃 人參 名三才湯。再加麥冬、生地黃，蜜丸。名人參固本丸。 
〔滋液〕\x復脈湯\x 見前中風。 
〔濕熱〕\x蒼朮石膏湯\x 即蒼朮白虎湯，見前中風。 
〔生津〕\x玉女煎\x 見前溫。 
〔宣竅〕\x至寶丹\x 見前中風。 
〔清心〕\x牛黃丸\x 見前溫。 
〔開閉〕\x紫雪丹\x 黃金十兩，或真金葉，煮取汁一斗，去金。入石膏、寒水石、磁石、滑石各五兩， 
以四味搗入前汁，煮五升，去渣。入烏犀角鎊、羚羊角鎊、木香、沉香研各五錢，元參、升麻各一兩六錢，甘 
草八錢，丁香搗一錢，以八味入前汁，煮取一升六合，去渣。入芒硝、焰硝各二兩，入前汁中，微火煎，以柳 
木槌攪不住手，候熬至七合半，傾入盆中，半日欲凝，入硃砂研細水飛五錢，麝香當門子研一錢二分，攪勻， 
候結成霜紫色，鉛罐收貯，每服一分至二分，冷水或薄荷湯下。能治一切實火閉結，狂越躁亂，口舌生瘡。 
〔回陽〕\x參附湯\x 人參 附子 
〔補潤〕\x兩儀膏\x 人參 熟地 熬膏，白蜜收。 
〔除濕〕\x四苓散\x 白朮 茯苓 豬苓 澤瀉 加桂，名五苓散。 
〔冒暑〕\x香薷飲\x 見前中風。 
〔滌飲〕\x消暑丸\x 半夏 茯苓 甘草 薑汁糊丸。 
〔傷暑脈虛〕\x清暑益氣湯\x 黃 人參 白朮 蒼朮 神曲 青皮 陳皮 甘草 麥冬 五味子 當歸 
黃柏 澤瀉 升麻 葛根 姜 棗 
〔襲寒〕\x消暑十全飲\x 香薷（一錢半） 扁豆 濃朴 蘇 術 赤茯 藿香 木香 檀香（各一錢） 
甘草（五分） 
〔食傷〕\x六合湯\x 香薷 濃朴 扁豆 甘草 赤茯 藿香 砂仁 木瓜 人參 半夏 杏仁 姜 棗 
〔清燥〕\x麥冬湯\x 石膏 知母 茯苓 白芍 山梔 竹茹 麥 
冬白朮 扁豆 人參 陳皮 烏梅 蓮子 甘草 
〔夾暑〕\x大順散\x 乾薑 杏仁 官桂 甘草 
〔內傷〕\x冷香飲子\x 生附子 草果 橘紅 甘草（各一錢） 姜（五片） 水煎冷服。 
〔溫里〕\x漿水散\x 肉桂 附子 乾薑 甘草（各五錢） 良姜 半夏（各二錢五分） 漿水即淡醋，調藥末， 
每服一錢。 
〔暑痿〕\x黃連解毒湯\x 見前溫。 
〔保肺〕\x生脈散\x 人參 麥冬 五味子 
〔暑厥〕\x二香散\x 香附 香薷（各二錢） 蘇葉 蒼朮 陳皮（各一錢） 濃朴 扁豆 甘草（各五分） 
木瓜（二片） 蔥 姜 
〔暑風〕\x人參羌活散\x 二活 二胡 參 苓 芎 草 枳殼 桔梗（各六分） 天麻 地骨 薄荷（各三分） 
〔胃實〕\x大小承氣湯\x 見前溫。 
〔寒厥〕\x理中湯\x 見前中風。 
〔回陽〕\x四逆湯\x 生附子 乾薑 甘草 蔥 冷服。 
〔暑瘵〕\x六味湯\x 見前中風。 
〔氣虛〕\x補中益氣湯\x 見前中風。 
〔久瀉〕\x玉龍丸\x 硫黃 硝石 滑石 明礬 水丸。 
〔暑瀉〕\x解暑三白散\x 茯苓 白朮 澤瀉（各二錢） 姜（三片） 燈心（二十莖） 
〔瀉煩〕\x香朴飲\x 香薷 濃朴 扁豆 甘草 赤茯 澤瀉 陳皮 木瓜 半夏 人參 烏梅 蘇葉 姜 棗 
〔理中〕\x連理湯\x 理中湯加茯苓、黃連。 
〔止瀉〕\x桂苓丸\x 肉桂 茯苓 蜜丸。 
〔祛暑〕\x縮脾飲\x 砂仁（錢半） 草果 烏梅 香薷 甘草（各一錢） 葛根 扁豆（各七分） 姜（五片） 
〔濕溫〕\x清燥湯\x 人參 黃 白朮 茯苓 甘草 當歸 麥冬 五味子 生地 升麻 豬苓 神曲 柴胡 
蒼朮 黃柏 澤瀉 黃連 陳皮 

<目錄>卷之一\暑症論治
<篇名>暑脈案
屬性：吳 脈虛傷暑，得汗身涼，頭眩神疲，懈言不食，溺少而痛， 
生脈散合六一散主之。潞參（五錢）、麥冬（三錢）、五味（五分）、赤苓（二錢）、滑石、甘草（各六分） 
荷葉（一張）、燈心（三分）、玉竹（錢半）。二服效。 
族某 感暑頭暈，微熱額汗，左脅痞硬，湯飲格拒不下，脈濡澀，此中焦氣阻濕聚。用香薷飲加減，香薷、 
濃朴、杏仁、枳殼、栝蔞、橘白、半夏（姜制）、薄荷梗。二服痞硬除，熱眩減。去朴、枳、蔞、夏，加梔子、 
丹皮、苓、薏米、燈心，再劑而瘳。 
厲氏 暑熱傷氣，勞倦食少，煩滿口乾，下部骨蒸，足心如烙，仿清暑益氣湯加減。潞參、麥冬、五味、 
陳皮、神曲、當歸、生地、沙參、地骨皮，數服效。 
李 暑症，用傷寒六經治法，致壯熱煩冤，頭目重脹，喉梗氣窒，呼吸不利，舌白不飢。夫暑 所傷， 
必脈虛少氣，自汗面垢，縱有兼症，大異傷寒浮緊脈象，豈堪例治。迨失治而症加重，本症尚自顯然。何者？ 
暑入心，故煩冤；暑挾濕，故重脹；暑犯肺，故氣窒不利。葉氏所謂暑由鼻吸，必傷上焦氣分，每引經義雲∶ 
自上受者治其上，法宜辛涼微苦，廓清上焦氣分，自愈。黃芩（酒炒八分）、黑山梔、橘白、鬱金（磨汁。 
各一錢）、栝蔞仁（麩炒）、赤苓（各二錢）、薄荷梗（八分）、沙參、薏仁（各三錢）、新荷梗（五錢）。 
二服頭清咽爽，煩熱大減。去黃芩、鬱金，加麥冬、鮮藕，渴熱退而思食矣。 
族某 有年，力農中 ，惡熱無汗，腹痛自利，唇乾肌槁，舌焦而燥，脈小數，乃熱爍肌消，陽津陰液 
俱涸也。經曰∶熱淫於內，治以咸寒，佐以苦甘。用花粉、麥冬，沙參、黃芩（酒炒）、枳殼、白芍、丹皮、 
鮮石斛、甘草，三服舌潤利稀，腹不痛，身熱減。去沙參、黃芩、枳殼，加青蒿、知母（酒炒）、滑石、赤苓、 
生地、車前子、燈心。數服熱退利止，呃逆間作，少寐，此胃虛有痰。用淡竹茹、杏仁、潞參、茯神、當歸、 
白芍、柿蒂、橘紅、棗仁，二服呃止熟寐，又調補乃平。 
族某 稟賦素弱，中年暑熱傷氣，神倦嗜臥，食少肢麻，聞腥欲嘔，脈右虛左促。按東垣論長夏濕熱損傷元 
氣，肢倦神少，足痿軟，早晚發寒厥，日午熱如火，乃陰陽氣血俱不足也。此症雖未至甚，然熱傷元氣， 
久則水不勝火，發為骨痿。先服清暑益氣湯，蒼朮改生白朮，去澤瀉、升麻、干葛，加歸、芍、半夏、 
石斛、茯神。後服生脈散，又服大補元煎，加橘絡、桑枝膏，丸服而安。 
張 暑熱作勞，汗泄面垢，初起吐蛔，厥陰受病，已非淺恙。消導表散，延至譫妄神昏，舌心灰而尖絳， 
齒燥鼻煤，津液告涸，脈虛細澀數，邪陷營絡。治者徒知下焦火亢，用黃柏、知母，苦寒直降，與心包襲入 
暑邪全不相涉。更醫，用羚羊角、陳海 ，泄膽熱而降肺火。究竟治不中病，使熱邪漫布，神明漸昏。昔人 
治邪入心包，每用芳香宣竅逐穢，如至寶丹之類。若得痰熱淨掃，如清風卷霧，神識稍開，方不至內閉外脫。 
然症險難挽，姑據理論治而已。犀角尖（磨汁沖）、連翹心、赤芍、丹皮、佩蘭葉、琥珀、石菖蒲（搗汁沖）、 
鮮荷梗煎服。明晨頗覺神氣清爽，更酌加梨皮、燈心、麥冬、銀花。煎送至寶丹，乃窮鄉一時竟同返魂香， 
無覓處矣。 
王 脈不鼓指，渴不多飲，舌尖絳，身熱語譫，肢冷溺渾赤，伏暑晚發，熱深厥深之象。川連（酒制三分）、 
元參、連翹、山梔、麥冬（各錢半）、石斛、梨肉、赤苓（各二錢）、燈心、滑石（各四分）。一服而手足 
溫，譫語息。去川連加生地，再服再汗而解。 
幼兒 伏暑秋發，頭痛壯熱，燥渴引飲，自汗，手足心如烙，脈洪而疾，溺赤而濁。由素稟陰虛，伏邪內爍， 
仲景所謂陰氣先傷，陽氣獨發，不寒痹熱，令人肌肉消爍者也。宜甘寒生津，以解熱煩。用生地、知母、麥冬、 
石斛、丹皮、花粉、甘草、鮮蘆根、鮮荷梗，一服汗徹身涼。越日再發，覺熱氣由腹背上蒸，頃刻如焚，一 
日夜渴飲唇乾。前方去丹皮、荷梗，加石膏，一服熱退。越日又發，一日兩夜汗出熱不解。去石膏，加鮮地黃、 
綠豆皮、車前穗，又服又退。越二日，夜分又發熱，勢較輕，原方再加通草、滑石、青蒿，半夜熱退，調理 
而安。（暑必挾濕，此症歷四五發，於清暑中必兼利濕，方得熱退涼解。）按暑濕傷人，隨發者淺，遲至秋 
後為伏氣，晚發者深，其候脈色必滯，口舌必膩，或微寒，或單熱，頭重脘痞，渴煩溺濁，午則甚，暮尤劇。 
一次汗則邪一次散，比傷寒勢較緩，比瘧疾發無時，秋來此症最多，名曰伏暑晚發，不似風寒之邪，一汗輒解。 
溫熱之症，投涼即安。以暑濕為熏蒸粘膩之邪，故難驟 耳。 
湯氏 灼熱無汗，下瀉後重，舌干少潤，脈緩大，乃濕熱交蒸。用六一散加薄荷、青蒿、麥冬、藿香、 
赤苓、石斛、綠豆皮、車前穗、燈心。一啜熱退，去首四味，加豬苓、枳殼，瀉止。 

<目錄>卷之一
<篇名>濕症論治
屬性：（風濕 濕熱 寒濕 暑濕 中濕附） 
濕為陰邪，乃重濁有質，不比暑熱瀰漫無形，其自外受者，霧露泥水，由地氣之上蒸，經所謂地之濕氣感 
則害人皮肉筋脈也。自內生者，水谷生冷，由脾陽之不運，經所謂諸濕腫滿，皆屬於脾也。濕蒸於上，則頭 
脹如蒙，經所謂因於濕，首如裹也。濕感於下，則跗腫攻注，經所謂傷於濕者，下先受之也。在經絡則痹痿重 
着，經所謂濕熱不攘，大筋 短，小筋弛長， 短為拘，弛長為痿也。在臟腑，則嘔惡腫脹，小水赤澀，經所 
謂濕勝則濡瀉也。又或在肌表，則惡寒自汗；在肉分，則麻木浮腫；其身重如山，不利轉側；腰膝腫，筋骨痛； 
小溲秘，大便溏。則有濕兼風者，有濕兼熱者，有濕兼寒者，有濕兼暑者，有中濕而口 舌強，昏不知人， 
類中風者。不得誤作中風症治。在表在上，宜微汗；在里在下，宜滲泄；中虛，宜實脾；挾風而外感者，宜 
解肌；挾寒而在半表半里者，宜溫散；挾暑熱而滯於三焦者，宜清利分消；其濕熱蒸痰，內閉昏厥者，宜宣竅 
逐穢，此治濕之要也。 
〔濕阻上焦〕頭脹脘悶，不饑溺澀，宜開肺氣，通膀胱。桔梗、通草、滑石、半夏、栝蔞、濃朴、杏仁、 
蔻仁、薏米、茯苓、香豉、淡竹葉等。 
〔濕滯中焦〕腸胃屬腑，濕久生熱，傳送既鈍，大便不爽，宜主溫通，佐淡滲，如枳殼、砂仁殼、橘白、 
草果、藿香、半夏曲、大腹皮、豬苓、澤瀉之類。脾陽不運，濕郁腹膨，用術、朴、姜、半之類，以溫運之。 
以苓、澤、腹皮、滑石之類，以滲泄之。兼寒，實脾飲。兼風，勝濕湯。 
〔濕痰阻竅〕濕鬱蒸痰，神呆語謇。宜主開郁，佐辛香。鬱金、石菖蒲、濃朴、半夏、佩蘭、金銀花、 
茯神、栝萎、枳殼之類。神昏內閉，邪入心包，宜芳香宣竅。佩蘭、銀花露、犀角、連翹心等送至寶丹。 
〔濕流關節〕體酸骨痛，不利屈伸，獨活寄生湯，羌活勝濕湯。其夾風者，必加煩熱，流走拘急。防風湯。 
夾寒者，必加攣痛浮腫。五積散加減。風寒濕合則成痹。詳痹。 
〔風濕〕一身盡痛，屬風濕相搏。除濕羌活湯。肢體煩痛，頭重鼻塞，或瀉利，或下清血，為風木之邪， 
內乾濕土，神術湯。脈浮身重，汗出惡風，防己黃 湯。仲景論風濕之脈，浮虛而澀。 
〔濕熱〕脈滑數，溺赤澀，引飲自汗，屬濕熱。宜主清火，佐分利，清熱滲濕湯，或小釐清飲。濕盛身 
痛，溺澀體重，發渴，五苓散加羌活。身黃如橘色，溺澀腹微滿，茵陳蒿湯。身黃溺澀而渴，五苓散加茵陳。 
煩熱溺澀而渴，桂苓甘露飲。濕熱相搏，清熱滲濕湯。肩背沉重，肢節煩痛，或遍身痛，腳膝腫痛，屬外因濕 
熱，當歸拈痛飲。濕熱之內因，則水腫小便不利，五苓散、神芎丸之類。分輕重之泄，後用實脾之劑調理。六 
君子湯，異功散。陰虛多火，兼走精者，濕襲精竅也，虎潛丸，或加白朮、牡蠣。有氣如火，從腳下起入腹， 
屬濕郁成熱，二妙丸加牛膝、防己。叔和《脈經》雲∶濕熱之脈滑疾。 
〔寒濕〕脈不滑數，溺清便利，身痛無汗，關節不利，牽掣作痛，屬寒濕，宜溫利，七味滲濕湯、五苓散。 
脈虛者宜溫補，理中湯加茯苓、薏米。四肢浮腫，不利屈伸，大便多溏，除濕湯。或昇陽除濕湯。腰痛身重， 
小便不利，腎着湯。如寒熱之氣中於外，此與內生之濕不同，宜溫而兼散，五積散，或加味五苓散。叔和《脈經》 
雲∶脈大而浮，虛而澀，皆寒濕。 
〔暑濕〕溽暑釀濕，嘔吐瀉利，六和湯。先傷於濕，因而中暑，兩脛逆冷，胸滿頭重，妄言多汗，脈陽弱 
陰急，病名濕溫，切不可汗。蒼朮白虎湯。 仲景論中暑之脈，弦細芤遲，若兼濕，則虛濡，或虛澀。 
〔中濕〕關節重痛，浮腫喘滿腹脹，昏悶不知人，脈必沉緩或沉微，屬中濕。除濕湯。有破傷處，因澡浴 
濕入瘡口，昏迷沉重，身強直，口噤，狀類中濕，名破傷濕。白朮酒，或用 牡蠣粉二錢，甘草湯調服。仍取 
粉敷瘡口。叔和《脈經》雲∶脈沉而緩，沉而細，皆中濕。 
沈氏雲∶濕在上，宜防風，風能燥濕也；濕在中，宜蒼朮，土乾燥濕也；濕在下，宜利溺，開溝利濕 
也。濕在周身，宜烏藥、羌活。濕在兩臂，宜桑條、威靈仙。濕在兩股，宜牛膝、防風、萆 。分部位治之。 
其傷濕由腎虛者，腰冷如坐水中，腎着湯。由脾虛者，腹滿吐酸，苓姜術桂湯。體氣虛弱者，身重便溏，清 
燥湯。酒濕者，嘔瀉發熱，葛花解酲湯。坐臥濕地，當風涼，足膝拘攣者，獨活寄生湯。年老衰憊，婦人腎 
虛血竭，致腰腳痛者，獨活寄生湯。脾胃不和，伏濕水瀉者，加味平胃散。脾濕泄瀉者，胃苓湯、蒼朮丸。 
濕家治法，大概宜發微汗，利小便，使上下分消。仲景謂濕家忌汗，以身本有汗，易至亡陽，故 
濕溫症誤發其汗，名曰重 ，所宜深戒。然久冒風涼，以水灌汗，遏郁生陽，又不得不微汗之。不可大發汗， 
大發汗則濕去熱留，防其變症。東垣謂治濕不利小便，非其治也。然真陽素虛之人，汗出，小便滴瀝，正泉竭 
而陽欲亡之候。若以為濕熱而大利之，真陽無水，頃刻脫離而死矣。不宜過利，第去其六七，即改用理脾之 
劑，否則虧其腎水。羅氏曰∶春夏之交，病如傷寒，其人汗自出，肢體重痛，轉側難，小便不利，此名風濕。 
因時令陰雨，或坐臥卑濕，或引飲過多，宜利小便，五苓散。濕去則愈。切忌汗下，誤則不救。醫不識症，誤 
作傷風治之，發汗死，下之亦死。丹溪曰∶濕本土氣，火熱能生濕土，故夏熱則萬物潤，秋涼則萬物燥也。 
夫熱郁生濕，濕生痰，用二陳湯加酒黃芩、羌活、防風，去風行濕。以風能勝濕也。又曰∶濕甚而熱，治 
以苦溫，佐以甘辛。平胃散主之。濕在上，宜微汗而解，不欲汗多。忌麻黃葛根等，宜防己黃 湯。濕在中下， 
宜利小便，五苓散主之。此淡滲治濕也。 

<目錄>卷之一\濕症論治
<篇名>濕症脈候
屬性：傷濕之脈細濡，濕熱之脈緩大。浮緩濕在表，沉緩濕在里。濕脈沉細，與痙脈相似，而症不同，濕則身 
痛，痙則身不痛。弦緩為風濕相搏，身痛脈沉為中濕，脈浮為風濕，虛澀為寒濕，濕流關節，一身盡痛。脈沉 
而細，為中濕，為濕痹。濕溫脈陽濡而 
弱，陰小而急。 

<目錄>卷之一\濕症論治
<篇名>附方
屬性：〔寒濕〕\x實脾飲\x 白朮 茯苓 甘草 濃朴 大腹子 草蔻 木香 木瓜 附子 炮姜 棗 
〔風濕〕\x勝濕湯\x 羌活 防風 蒼朮 甘草 黃連 黃柏 豬苓 澤瀉 
〔宣竅〕\x至寶丹\x 見前中風。 
〔經絡〕\x獨活寄生湯\x 獨活 桑寄生 熟地 人參 茯苓 牛膝 杜仲 秦艽 白芍 當歸 細辛 
防風 甘草 
〔風濕〕\x羌活勝濕湯\x 羌活 獨活（各一錢） 川芎 本 防風 甘草（各五分） 蔓荊子（三分） 
〔夾風〕\x防風湯\x 防風 葛根 羌活 秦艽 桂枝 甘草 當歸 杏仁 黃芩 赤苓 姜 酒煎。 
〔夾寒〕\x加減五積散\x 苓 夏 陳 草 麻黃 白芷 川芎 當歸 乾薑 桔梗 赤芍 蒼朮 濃朴 
〔外因〕\x除濕羌活湯\x 見前中風。 
〔風濕〕\x神術散\x 見前傷風。 
〔惡風〕\x防己黃 湯\x 防己 白朮 黃 甘草 姜 棗 
〔濕熱〕\x清熱滲濕湯\x 黃柏 黃連 茯苓 澤瀉 蒼朮 白朮 甘草 
〔濕滯〕\x小釐清飲\x 茯苓 澤瀉 豬苓 薏仁 枳殼 濃朴 
〔內因〕\x五苓散\x 見前溫。 
〔發黃〕\x茵陳蒿湯\x 茵陳 大黃 梔子 
〔熱渴〕\x桂苓甘露飲\x 見前暑。 
〔外因〕\x當歸拈痛散\x 二術 二苓 人參 羌活 葛根 升麻 當歸 知母 苦參 防風 茵陳 
〔導水〕\x神芎丸\x 黃連 黃芩 川芎 大黃 薄荷 滑石 牽牛 水丸。 
〔理脾〕\x六君子湯\x 見前中風。 
〔化痰〕\x異功散\x 見前中風。 
〔陰虛〕\x虎潛丸\x 見前中風。 
〔濕火〕\x二妙丸\x 黃柏 蒼朮 
〔溫利〕\x七味滲濕湯\x 蒼朮 白朮 茯苓 炮姜 丁香 橘紅 炙草 
〔溫補〕\x理中湯\x 見前中風。 
〔寒濕〕\x除濕湯\x 六君子湯加藿香、蒼朮、大腹皮。 
〔寒瀉〕\x昇陽除濕湯\x 升麻 柴胡 神曲 澤瀉 豬苓 蒼朮 陳皮 甘草 麥芽 益智 半夏 
〔腎虛〕\x腎着湯\x 炮姜 茯苓 白朮 甘草 如溺赤便溏，加蒼朮、陳皮、丁香。 
〔溫散〕\x加味五苓散\x 五苓散加羌活。 
〔暑濕〕\x六和湯\x 見前暑。 
〔濕溫〕\x蒼朮白虎湯\x 見前中風。 
〔傷濕〕\x白朮酒\x 白朮（一兩） 酒（三盞） 煎一盞。 
〔腹滿〕\x苓姜術桂湯\x 苓 姜 術 桂 
〔體虛〕\x清燥湯\x 見前暑。 
〔酒濕〕\x葛花解酲湯\x 葛花 砂仁 蔻仁 木香 青皮 陳皮 人參 白朮 茯苓 神曲 乾薑 
豬苓 澤瀉 
〔除濕〕\x平胃散\x 見前中風。 
〔脾濕〕\x胃苓湯\x 見前中風。 
〔止瀉〕\x蒼朮丸\x 茯苓 蒼朮 濃朴 白芍 炙草 川椒 茴香 破故紙 糯米粥丸。 
〔濕痰〕\x二陳湯\x 見前中風。 

<目錄>卷之一\濕症論治
<篇名>濕脈案
屬性：潘 溽暑蒸濕，水谷聚濕，致胸脘煩悶，呃逆吐噦，口甜燥，手心熱，頭汗，舌白不飢，便溏溺少。由 
濕邪瀰漫膈間，鬱蒸成熱，所服湯飲，盡變濁瘀上泛，脈息三五不調。治宜辛以通壅，苦以降逆。佩蘭、香薷、 
白豆蔻、公丁香、柿蒂、鬱金、半夏曲、枳殼、杏仁（俱炒）。按∶口甜經名「脾癉」，用蘭草除陳，遵經立 
治。一服脾癉已除，諸症俱減，改用清輕淡滲。淡竹茹、通草、 
滑石、石斛、蔞霜、象貝、赤苓、藿梗、燈心。二服嘔止呃稀，乃胃虛客氣上逆。用一味大麥仁湯，脘舒呃止， 
汗徹知飢思食。治用調補胃陰。太子參、麥冬、沙參、扁豆（炒）、茯神、棗仁、薏仁、小麥、南棗，數服 
進食如常。 
潘 六旬以上，感冒春溫，治者用傷寒法，雜進桂枝、柴、葛，兼旬不解，延至濕熱釀痰，舌膩口甜，溺 
少赤痛，不思傷寒遞傳足經，溫邪專傷手經，桂柴等溫升，已屬誤治。更醫見其里迫欲下，竟用桂心、焦術， 
尤為可駭，無怪唇乾舌灰矣。夫病者自言，不惡寒而但熱，身重難移，則春溫化濕瞭然，況脈來氣口濡大，濕 
甚生熱，脈候可按，更兼口味作甜，經名脾癉，粘痰稠膩，氣窒不利，皆濕熱混處上中焦顯象。其欲瀉者，亦 
濕邪下注，得小水分利，自不至下迫耳。治法透熱泄濕，數劑可安。香豉、杏仁、貝母（各二錢）、佩蘭、前胡、 
梔皮、竹茹（各錢半）、赤苓（三錢）、滑石（五分）、蔗汁（半杯）、燈心（一錢）。一服微汗，煩熱退， 
下迫除，去香豉、佩蘭，加通草、栝蔞、沙參（各一錢）。日再服，痰較滑利，舌灰漸脫，可知溫邪本濕熱內 
搏，用辛涼透熱，甘淡驅濕，口甜身重俱除，惟小溲混濁，猶是濕邪未淨，此輕清泄熱滲濕，為一定治法。 
花粉、鮮生地、麥冬（各二錢）、赤苓、薏仁（各三錢）、梔皮、川貝、木通（各八分）、燈心（五分）、 
加鮮蘆根。日再服，溺清，粥飲漸加，轉側如常矣。繼進調補胃陰法∶玉竹、釵斛、潞參（各二錢）、 
麥冬（一錢）、薏仁（生二錢、熟二錢）、小麥、湘蓮（各三錢）、甜杏仁（錢半）、蔗汁沖服。此甘 
潤以養胃陰，兼用火肉汁吹去油麵飲之，待腸腑一充，大便得解，則脘腑爽矣。 
侄 據述去秋瀕海潮溢，淹沒民居，凡受水濕者，足跗腫潰。今懋遷其地，更冒時邪，身痛頭暈嘔噦， 
乃濕阻氣分。治者誤汗劫液，繼用消導，遂致熱渴脘悶，呃逆自利，不思濕家忌汗，消導更劫胃津，再用丁香、 
參、甘以止呃，溫補焉能利濕。夫時邪本濕土鬱蒸所發，感受不時，熱騰濕滯，先宜疏解，再行滲利，俾氣機 
升降如常。豆豉、枳殼、梔皮、蔞皮、半夏（制）、藿梗、通草、茯苓、豬苓、荷葉煎湯。一服諸症俱減，時有 
嘔渴，乃中焦水谷之氣不運。用半夏、橘白、茯苓、杏仁、薏米、花粉、砂仁，再服得安。 
族某 客路感邪，風熱上壅，嘔渴頭重痛，脈浮濡，此熱蒸濕伏也。治先宣解表分，則風熱不與濕搏。 
用薄荷、牛蒡、桔梗、山梔、甘菊、桑葉、赤苓、姜皮，汗解身涼。因食荸薺，重發熱下利煩悶，乃溫邪未盡， 
生冷引動濕濁。用胃苓湯去二術，加枳殼、燈心，蘆根。煎服愈。 
侄 頭蒙如裹，胸悶便艱，腑氣失降，以濕郁論治。通草、白蔻殼、枳殼、蔞霜、川芎、山梔、杏仁、 
半夏、淡竹葉、冬桑葉。三服愈。 
侄 絡熱蒸痰，腮緊口甜，脈沉濡，左寸差大，此風熱郁於膽絡，兼脾有濕痰壅熱而為脾癉也。鈎藤、 
絲瓜絡、桔梗、連翹、象貝、薄荷、佩蘭、橘紅、鬱金。三服而愈。 
族弟 嗜酒蘊濕，又醉渴飲冷，寒熱挾旬，口乾舌膩，嘔惡胸悶，跗冷便瀉，脈濡數，濕甚於熱，醫 
混稱溫瘧。屢用芩、膏、生地，濕愈搏結。宜輕透濕於熱外，毋令互相煽熾，病可立除。通草、枳殼、半夏、 
赤苓、車前、石斛、薏仁、麥冬、燈心、花粉、蘆根。日再服，汗徹熱退，瀉止足和。但微嗽。去枳殼、車 
前、蘆根，加杏仁、象貝，更適。粥飲既進，脾陽未醒，間或腹痛。用廣皮、砂仁、茯苓、薏仁、半夏曲、 
生白朮、枳 子。又數劑全愈。 

<目錄>卷之一
<篇名>燥症論治
屬性：燥為陽明秋金之化，金燥則水源竭，而灌溉不周，兼以風生燥，火化燥，《原病式》所謂諸澀枯涸， 
幹勁皴揭，皆屬於燥也。燥有外因，有內因。因於外者，天氣肅而燥勝，或風熱致傷氣分，則津液不騰，宜甘潤 
以滋肺胃，佐以氣味辛通；因乎內者，精血奪而燥生，或服餌偏助陽火，則化源日涸，宜柔膩以養腎肝，尤 
資血肉填補。葉氏以上燥治氣，下燥治血二語括之，最為簡當。今析言之，燥在上，必乘肺，為燥嗽。喻氏 
清燥救肺湯加減。肺中有火，為乾咳。申先生瓊玉膏主之。外內合邪，千金麥門冬湯。肺痿咳唾，心中溫溫液 
液者，仲景炙甘草湯。燥在中，必傷脾胃之陰，為熱壅，食不下，金匱麥門冬湯。胃脘有死血，乾燥枯槁， 
食下痛，胃翻便秘，丹溪韭汁牛乳飲。胃熱善消水谷，丹溪消渴方。燥在下，必乘大腸，為大便燥結，其氣秘，濁 
陰不降者，東垣通幽湯、潤燥湯、玉函麻仁丸。風秘血燥，東垣潤腸丸加郁李仁、防風。津枯秘結，丹溪 
潤燥生津湯加麻仁，或蜜煎導。血枯膈噎，便結如栗，生料六味丸去山萸，加首烏、當歸，或加肉蓯蓉、桃 
仁搗。水煎服。兼食人乳酥蜜。此燥在臟腑者也。若燥在血脈，多見風症，宜滋燥養營湯治外，大補地黃湯 
治內。血虛外燥，皮膚皴揭，筋急爪枯，滋燥養營湯。諸痿由於肺熱，熱亢則液耗，百骸無所榮養，故手足痿 
弱，不能自收持，反似痹濕之症，養陰藥中，加黃柏以堅之，如虎潛丸之類，切忌用風藥。又婦人髒燥，肺臟 
也。悲傷欲泣，仲景甘麥大棗湯以生肺津。凡諸燥症，多火灼真陰，血液衰少，故其脈皆細微而澀也。通治 
滋燥飲，生血潤膚飲。 

<目錄>卷之一\燥症論治
<篇名>燥症脈候
屬性：燥症脈微細澀小，間有虛大急數浮芤，重按無不細澀而微者。《入門》曰∶傷燥脈澀。 

<目錄>卷之一\燥症論治
<篇名>附方
屬性：〔燥嗽〕\x清燥救肺湯\x 霜桑葉（三錢） 杏仁（七分） 麥冬（一錢二分） 石膏（二錢半） 人參（七分） 
阿膠（八分） 胡麻 甘草（各一錢） 枇杷葉（一張） 
〔乾咳〕\x瓊玉膏\x 地黃（四斤） 茯苓（十二兩） 人參（六兩） 白蜜（二斤） 
〔合邪〕\x千金麥門冬湯\x 麥冬（二錢） 桔梗 桑皮 半夏 生地 紫菀 竹茹 麻黃（各七分） 炙草（五分） 
五味子（十粒） 姜（一片） 
〔肺痿〕\x炙甘草湯\x 見前中風。 
〔傷陰〕\x金匱麥門冬湯\x 麥冬 半夏 人參 甘草 粳米 大棗 
〔胃槁〕\x韭汁牛乳飲\x 韭汁 牛乳 有痰加薑汁。血膈，去牛乳，加陳酒。 
〔胃熱〕\x消渴方\x 黃連 花粉 生地汁 藕汁 牛乳 
〔氣秘〕\x通幽湯\x 當歸 升麻 桃仁 紅花 甘草 生地 熟 
地或加檳榔末。 
〔陽結〕\x潤燥湯\x 大黃 歸尾 桃仁 麻仁 升麻 紅花 生地 熟地 
〔脾約〕\x麻仁丸\x 濃朴 芍藥 枳實（各二錢） 大黃（四錢） 麻仁 杏仁（各一錢五分） 煉蜜為丸。 
〔風秘〕\x潤腸丸\x 麻仁 桃仁 羌活 當歸 大黃 皂角 秦艽 蜜丸。加郁李仁、防風，名潤燥丸。 
〔津桔〕\x潤燥生津湯\x 當歸 白芍 熟地 天冬 麥冬 栝蔞 桃仁 紅花 
〔便燥〕\x蜜煎導\x 白蜜 熬，捻如棗核，納谷道中。 
〔滋陰〕\x六味丸\x 見前中風。 
〔血燥〕\x滋燥養營湯\x 當歸 生地 熟地 白芍 甘草 黃芩 秦艽 防風 
〔血燥〕\x大補地黃湯\x 二地 山藥 山萸 杞子 白芍 當歸 元參 知母 黃柏 蓯蓉 蜜 
〔痿弱〕\x虎潛丸\x 見前中風。 
〔髒燥〕\x甘麥大棗湯\x 甘草 小麥 大棗 
〔通治〕\x滋燥飲\x 秦艽 花粉 白芍 生地 天冬 麥冬 蜜或加人乳、牛乳、梨汁、蔗汁亦可。 
〔通治〕\x生血潤膚飲\x 生地 熟地（各二錢） 天冬（錢半） 麥冬 當歸 黃 （各一錢） 黃芩 
桃仁 栝蔞（各五分） 紅花（一分） 五味子（九粒） 

<目錄>卷之一\燥症論治
<篇名>燥脈案
屬性：徐 老年上盛下虛，嗆咳上氣，聲啞嗌干，咳則起坐，臥不安枕，溺黃便硬。此由溫邪化燥、漸傳入腑， 
脈虛澀，兩寸俱大。治仍清上。用生地、麥冬、竹葉、沙參、貝母、玉竹、山梔、甘草、枇杷膏，數服遂平。 
朱邑尊 瘧瘳復感秋燥，虛陽上冒，則為頭眩耳鳴，津不上供，則為舌乾咽燥。加以公事勞心，渴飲脘 
悶不飢，左寸關脈大於右，是秋令亢陽致病。後液涸，最忌燥藥劫津。用釵斛、丹皮、沙參、麥冬、鮮生地、 
栝蔞霜、洋參、茯神，二劑霍然。 
王女 秋感風燥，頭暈熱煩，咳連胸脅震痛，吸氣有音。治 
宜清肅上焦，勿令氣痹。豆豉、杏仁、貝母、橘紅、蔞皮、桑皮蜜炙、桔梗、嫩桑葉，枇杷膏和服。 
三劑而平。 
董氏 經閉忽通，下損佳兆。近逢秋燥，寒熱渴煩，脈數唇乾，嗽多寐少，症由陰液不足，肺脾感燥而成， 
治在滋養營液。用局方甘露飲∶生熟地黃、麥冬、石斛、甘草、茯神、枇杷葉，加五味、杞子、甜杏仁、梨肉。 
四服症退，數脈頓改。但着左臥則咳而脅痛，去五味、梨肉，加桑皮（蜜炙）、白芍。四服更適，飲食亦加， 
調理漸愈。 
岳 老年因怒失血，渴煩羸瘦，延秋燥氣加臨，舌紫黑，干薄無津，溺澀痛，右尺偏旺。肺腎液涸， 
心胃火燔，恐延痙厥。用犀角地黃湯加麥冬、石斛、鮮藕。再服舌潤苔浮，但呃逆頷動，肉 筋惕，乃風火 
成痙。急宜滋液熄風，復脈湯去姜、桂、麻仁，加竹茹、鈎藤乃定。 
湯氏 衰年食少病羸，胃陰虛弱，冬感風燥，瘡疥搔癢，時或寒熱譫煩，口渴舌焦，額汗冰指，脈左 
虛大，右疾數。此陰陽交損，兼風燥劫津，治先甘潤除煩。鮮地黃、玉竹、沙參、石斛（各二錢）、麥冬、 
當歸（各錢半）、黃 （八分）、霜桑葉（二錢）、蔗汁（半杯）沖服。熱退舌潤。隨用潞參、黃 、茯神、 
棗仁、當歸、白芍、玉竹、蓮、棗。平補陰陽，症愈。 

<目錄>卷之一
<篇名>火症論治
屬性：風寒暑濕燥皆外因，惟火多屬內因，經言壯火食氣，少火生氣。注謂火在丹田之下為少火，少火則生氣， 
是為真火；火離丹田而上為壯火，壯火則食氣，是為邪火。然有實火、虛火、濕火、鬱火、陰火、五臟六腑火、 
遊行不歸經之火。治實火上焦熱，清心湯、加減涼膈散。中焦積熱，渴燥便秘，涼膈散。三焦火盛，狂躁吐衄， 
黃連解毒湯。陽明潮熱，白虎湯。下焦火，溺血淋閉，立效散。一切血分火熱丹毒，四順清涼飲。治虛火， 
飲食勞倦，內生虛熱，此傷脾陽也，補中益氣湯。思慮房勞，血虛火亢，此傷腎陰也，六味地黃湯。腎陰虛極， 
火升躁渴，舌刺脈洪，此虛陽無附也。急用八味丸料煎服。產後陰傷發熱，口渴面紅，為無 
根之火，獨參湯。治濕火，濕甚生熱，腫脹溺閉，胃苓湯。治鬱火，肌表熱，五心煩，如火燎，及胃虛食冷， 
遏抑脾陽，昇陽散火湯。手心熱如烙，脈沉數，火郁湯。下部骨蒸，屬血虛，五蒸丸、四物湯。血中伏火， 
加味四物湯。風勞骨蒸，秦艽鱉甲散。治陰火，氣從臍下起，大補陰丸、坎離既濟丸。氣從足下起入腹，為 
虛極難治，七味地黃丸，外以附子末津調敷湧泉穴。治五臟火，氣鬱火起於肺，瀉白散、清金丸。大怒火起於 
肝，加味逍遙飲加青皮、膽草。醉飽火起於脾，瀉黃散加白芍、枳殼。怵惕思慮火起於心，導赤散、清心蓮子 
飲。房慾火起於腎，八味丸。治六腑火，胃火牙疼頤腫，清胃散。膽火眩暈口苦，羚羊角、丹皮、山梔、桑葉、 
連翹、龍膽草。大腸火便秘不通，通幽湯加槐米。小腸火癃閉淋瀝，八正散加減。膀胱火腹痛溺澀，大補丸。 
三焦火肢熱體倦，上焦山梔，中焦連翹，下焦地骨皮。心包火怔忡不安，麥冬、丹皮、犀角、連翹、菖蒲、 
燈心。其遊行之火，或宜散宜清宜降，各隨微甚而調之。諸病屬火者多，《內經》病機屬火五條，其曰諸熱 
瞀螈，皆屬於火。謂邪熱傷神，則昏亂，亢陽傷血，則抽掣。治以清心養肝。地、冬、連、芍之屬。曰諸禁 
鼓栗，如喪神守，皆屬於火。謂熱極反寒，治以透熱安神。梔、連、硃砂之屬。曰諸逆衝上，皆屬於火。 
謂龍相上升，治以鎮逆潛陽。青鉛、牡蠣之屬。丹溪雲∶病患言冷氣自下而上，非真冷也，上升之氣，自肝而 
出，中挾龍相火，自下而上，其熱為甚。自覺冷者，火極似水，積熱之甚也，陽亢陰微，故見此症。曰諸躁狂 
越，皆屬於火，謂重陽便秘，治以清鎮通降。牛黃、石膏、硝、黃之屬。曰諸病 腫，酸痛驚駭，皆屬於火。 
謂熱郁神擾，一治以昇陽，升麻、薏仁、當歸、香附之屬。一治以斂鎮。棗仁、茯神、龍骨之屬。此其概也。 
丹溪雲∶治火症不可驟用寒涼，須兼溫散，火甚，用甘涼以緩之，生甘草兼瀉兼緩。火盛癲狂，人壯氣實者， 
可用正治，冰水之類飲之。虛者，用生薑湯。若投冰水，立死。或補陰，令火自降，地黃、白芍之屬。其勞 
倦內傷為氣虛，火起於脾。宜甘平溫養以退之，參、 、甘、苓之屬。經言勞者溫之，損者溫之是也。如陰 
虛躁煩，唾痰如涌，面目俱赤，口渴便秘， 
外極似火，脈亦洪大，然按之不鼓指，此腎陰虛而陽浮越，非火也，乃假熱症，用承氣白虎湯立斃。當峻補真 
陰。七味丸料，重加肉桂。水煎冷服，諸症必退。翌日畏寒足冷，真候自現，乃峻補其陽，八味丸料煎服。 
此脈症變常，不可以常法治也。又產後及大失血後，陰傷發熱，切忌涼劑，即以四物湯滋陰，亦屬不宜，須獨 
參湯補氣，方見陽生陰長之妙。此宜辨陽虛陰虛，陽虛者，面必赤，無根之火戴於上也。果屬陽盛，火郁於內， 
面必不赤，其口渴者，腎液干，引水自救耳。且口雖渴，舌必滑潤，脈雖數，尺必無力，惟過服涼藥，脈反有 
力而鼓指。戴復庵曰∶服涼藥而脈反數，此火郁也，宜升宜補，切忌寒涼，犯之必死。 
經曰∶一水不能勝二火，二火，君火、相火也。心為君火，心主藏神屬陽。在天為太陽之火；相火附於 
肝腎，代君行令屬陰。在天為龍雷之火。心火過亢，可以寒涼正治。如黃連、生地黃之屬。如天上太陽火， 
人感之而傷熱中 ，亦可以涼水苦寒解。若龍蟠于海，雷伏於地，木水中之焰也。秋後則蟄，隨陽而升，得 
雨益熾，此不可以水滅矣。人身命門相火，龍火也，少陽相火，雷火也。龍雷相附，命火衰，右尺脈弱，治須 
益火之源，桂附八味丸。與火同氣，據其窟宅而招之。腎水虛，左尺脈弱，須壯水之主，六味丸。與火相配， 
滋其真陰以潛之，或腎陰弱，相火強，須從其性而伏之，滋腎丸。腎水虧，龍火升，須從其類而引之，七味丸。 
火起臍下，沖脈上沖而喘，都氣丸、黑錫丹。補而鎮之，不可以水折也。經曰∶一水不能勝五火。五火者五志 
之火，臨於五位，即相火之煽而妄動者也。相火易動，五志激之，變幻莫測，煎灼真陰，陰虛則病，陰絕則死， 
故東垣謂火為元氣之賊。古雲∶神靜則心火自降，欲斷則腎水自升，有以夫。凡治五志之火起於五位者∶ 
肺火，以黃芩清肺飲加豆豉、杏仁、枇杷葉降之，以人參平肺散調之；心火，以瀉心湯泄之，以補心丹養之； 
脾火，以瀉黃散發之，以補中益氣湯升之；肝火，以左金丸平之，以龍薈丸折之；腎火，治法見上。虛火以 
人參竹葉湯清之，以保元湯補之；虛火盛而狂亂，以生薑湯從治之；實火，以三黃湯瀉之；痰 
火，以淡竹茹湯滌之；鬱火，以發郁湯散之。一切壯火狂陽，痰壅心包，內外熱熾，以紫雪平之。積熱煩躁， 
咽腫口瘡，以碧雪主之。好餌丹石，藥毒發渴壯熱，千金朴硝煎主之。 
東垣曰∶黃連瀉心火，黃芩瀉肺火，柴胡瀉肝火，黃連佐之。知母瀉腎火，木通瀉小腸火，黃芩瀉大腸火， 
羚羊角瀉膽火，龍膽草佐之。滑石瀉膀胱火，麥冬、丹皮瀉心包火，連翹、山梔瀉三焦火，地骨皮佐之。 
石膏、大黃瀉胃火。 

<目錄>卷之一\火症論治
<篇名>火症脈候
屬性：火脈洪數，虛則浮。《脈經》火性燔烈，抑之則空，故火盛脈浮取洪大，中按軟闊，重按空豁。洪盛滿指， 
為實火；數大無力，為虛火。惡寒戰慄，脈小匿者，為火郁。弦細而數，按之益堅，為少火氣衰，而見肝腎 
真脈，非火使然，乃虛勞劇候。或更虛大疾數，為壯火食氣，耗竭真陰，虛陽飛越之象。久病得此，百不一生， 
惟元氣暴脫，猶可峻補以斂固之，脈洪而重按益實者，有形之濕熱，與火無預。（《張氏醫通》） 

<目錄>卷之一\火症論治
<篇名>附方
屬性：〔上焦火〕\x清心湯\x 甘草（一錢七分） 連翹 山梔 薄荷 黃連 黃芩 大黃（各七分） 朴硝（五分） 
竹葉（七片） 白蜜（一匙） 
〔中焦火〕\x加減涼膈散\x 涼膈散見前中風，此加桔梗、竹葉，減大黃、芒硝。 
〔三焦火〕\x黃連解毒湯\x 見前溫。 
〔陽明火〕\x白虎湯\x 見前中風。 
〔下焦火〕\x立效散\x 瞿麥（四錢） 山梔（二錢） 甘草（一錢） 姜（一片） 燈心（五條） 
〔血分〕\x四順清涼飲\x 蒸大黃 赤芍 歸身 炙草（各一錢二分） 薄荷（十葉） 
〔傷脾〕\x補中益氣湯\x 見前中風。 
〔傷腎〕\x六味地黃丸\x 七味八味俱見前中風。 
〔濕火〕\x胃苓湯\x 見前中風。 
〔鬱火〕\x昇陽散火湯\x 升麻 葛根 羌活 獨活 人參 白芍（各一錢） 柴胡 甘草（各七分） 防風（五分） 
炙草（一錢） 加姜、棗。 
〔鬱火〕\x火郁湯\x 羌活 升麻 白芍 人參 葛根 銀柴胡 甘草（各一錢） 防風（五分） 蔥（三條） 
一方無人參。 
〔骨蒸〕\x五蒸丸\x 青蒿（童便浸） 地骨皮 生地 石膏（各一兩） 當歸（七錢） 胡黃連（五錢） 
醋制鱉甲（一片） 蜜丸。 
〔血熱〕\x加味四物湯\x 地 芍 歸 芎 加丹皮 山梔 柴胡（各一錢） 
〔風勞〕\x秦艽鱉甲散\x 桂 苓 草 地 芍 艽 胡 鱉 甲 天冬 地骨皮 桑皮 紫菀 
知母 半夏 人參 姜 
〔陰火〕\x大補陰丸\x 黃柏 知母（各鹽酒炒四兩） 熟地 龜板（酒炒。各六兩） 豬脊髓（蒸熟） 蜜丸。 
〔陰火〕\x坎離既濟丸\x 生地 熟地 山萸 牛膝 天冬 麥冬（各四兩） 白芍 五味 山藥 龜板（各三兩） 
當歸 知母 黃柏（各二兩） 川芎（一兩） 蜜丸，鹽湯下。 
〔肺火〕\x瀉白散\x 桑皮 地骨皮（各一錢） 甘草（五分） 粳米（百粒） 此瀉肺經氣分之火。 
〔肺火〕\x清金丸\x 黃芩（炒研）水丸。 此瀉肺經血分之火。 
〔肝火〕\x加味逍遙散\x 歸 芍 苓 術 胡（各一錢） 甘草（五分） 姜 薄荷（少許） 名逍遙散， 
此加丹皮、梔子。 
〔脾火〕\x瀉黃散\x 防風（四兩） 藿香（七錢） 山梔（一兩） 石膏（五錢） 甘草（二兩） 蜜酒調服。 
〔心火〕\x導赤散\x 見前溫。 
〔心火〕\x清心蓮子飲\x 蓮子（二錢） 人參 茯苓 黃 （各一錢） 黃芩 麥冬 車前 地骨皮 
甘草（各七分） 
〔胃火〕\x清胃散\x 生地 丹皮 黃連 當歸 升麻 一方加石膏。 
〔大腸〕\x通幽湯\x 見前燥。 
〔小腸〕\x八正散\x 車前子 木通 瞿麥 蓄 滑石 甘草梢 山梔 大黃 燈心 
〔膀胱〕\x大補丸\x 黃柏（鹽酒炒研） 米粥和丸。血虛，四物湯下。 
氣虛，四君湯下。氣血虛，八珍湯下。 
〔相火〕\x滋腎丸\x 黃柏（二兩） 知母（一兩俱酒炒） 肉桂（一錢） 蜜丸。 
〔火喘〕\x都氣丸\x 即六味丸加五味子三兩。 
〔氣沖〕\x黑錫丹\x 黑鉛 硫黃（各二兩） 將錫熔化，入硫黃，候結成片，傾地上出火毒，研至無聲為 
度。 
〔降肺〕\x黃芩清肺飲\x 黃芩 山梔 或加鹽、豉。 
〔調肺〕\x人參平肺散\x 人參 青皮 天冬（各四分） 茯苓（七分） 陳皮（五分） 地骨皮 炙草（各五分） 
桑皮（一錢） 五味子（十一粒） 加姜煎。 
〔瀉心〕\x瀉心湯\x 黃連一味煎。 
〔養心〕\x天王補心丹\x 生地（四兩） 人參 元參 丹參 茯神 桔梗 遠志（各五錢） 天冬 麥冬 
棗仁 柏子仁 五味子 當歸（各一兩） 蜜丸彈子大，硃砂為衣。 
〔平肝〕\x左金丸\x 黃連（六兩薑汁炒） 吳茱萸（鹽水泡一兩） 水丸。 
〔瀉肝〕\x龍薈丸\x 當歸 龍膽草 山梔（炒） 黃連 黃柏 黃芩（各炒一兩） 大黃 青黛 蘆薈（各五錢） 
木香（二錢） 麝香（五分） 蜜丸。 
〔虛火〕\x人參竹葉湯\x 石膏 麥冬（各二錢） 半夏（一錢） 炙草 人參（各五分） 竹葉（七片） 
粳米（一撮） 
〔補虛〕\x保元湯\x 人參 黃 白朮（各一錢） 炙草（六分） 陳皮（五分） 
〔實火〕\x三黃湯\x 黃連 黃芩 大黃 
〔痰火〕\x淡竹茹湯\x 麥冬 小麥（各二錢） 半夏（錢半） 茯苓 人參（各一錢） 甘草（五分） 竹 
茹（錢二分） 姜 棗 
〔鬱火〕\x發郁湯\x 升麻 葛根 羌活 柴胡 細辛 香附 蔥白 
〔火熾〕\x紫雪\x 見前暑。 
〔積熱〕\x碧雪\x 寒水石 芒硝 朴硝 焰硝 馬牙硝 石膏 青黛 甘草 各等分。先將甘草煎湯， 
去渣，入前藥再煎。用柳木槌攪不住手，入青黛和勻，傾入砂盆內，候冷結成霜，研末。每用少許，含化津咽。 
如喉閉，用鵝管吹入喉中，神效。 
〔丹毒〕\x千金朴硝煎\x 朴硝（一斤） 芒硝（八兩） 石膏（二兩） 寒水石（四兩） 先將二硝入湯中攪 
令消化，以紙封一宿，取清，納銅器中，另搗二石碎如豆粒，以絹袋盛之，入汁中，以微火煎至沫起，以 
箸投之，着箸如雪凝白，即傾瀉盆中，待凝，取出日干。如積熱成悶不已者，以方寸匕，白蜜一合，和冷水五 
合，攪和令消，頓服。日二次，熱定即止。 

<目錄>卷之一\火症論治
<篇名>火脈案
屬性：胡 時毒誤藥成淋，咳嗽聲啞，脈細模糊，思面色蒼赤，體質屬火，時毒謬用補托，溺道不清，淋久腎虛 
火炎金燥，致嗆嗽失音，遂成重症。今夏初巳火主令，嗜寐健忘恍惚，心神潰散。焉能攝腎。速用滋陰瀉火， 
冀秋深氣肅，得金水相涵，火毒平，音漸復。元參、生地、麥冬、貝母、丹皮、龜甲、茯神、遠志、土茯苓、 
淡竹葉，井華水煎。二十服淋愈音響。加熟地、阿膠、甜杏仁、棗仁。蜜丸服，症平。 

<目錄>卷之一
<篇名>疫症論治
屬性：（大頭瘟 捻頸瘟 瓜瓤瘟 楊梅瘟 疙瘩瘟 絞腸瘟 軟腳瘟附） 
疫為時行癘氣，有大疫，有常疫，大疫沿門闔境，多發於兵荒之後，不數見。常疫則一隅數家，一家數人。 
症多相似，春夏秋三時皆有之，而夏秋為甚。其癘邪之來，皆從濕土鬱蒸而發，觸之成病，其後更相傳染，必 
由口鼻吸受，流入募原。募原乃陽明胃絡，在夾脊前腸胃後，去表不遠，附近於胃，為表里之分界。從鼻吸入， 
故頭額暈脹，背微惡寒。從口吸入，故嘔惡滿悶，臍痛下利，足膝逆冷，邪出募原，故壯熱。有汗不解，必俟 
表氣入內，精氣達外，大發戰汗，然後脈靜身涼，亦有自汗而解者，但以出表為順，陷里為逆。從表解者，戰 
汗自汗發斑；從里陷者，胸腹痞痛，便秘，熱結旁流，協熱下利，嘔惡譫語，舌黃黑刺。疫證脈不沉不浮而數， 
然必右盛於左，以濕土之邪，多犯陽明胃經也。募原亦附胃。陽明居太陽之里，少陽之外，為三陽經之中道。 
傷寒之邪，自表傳里，溫熱之邪，自里達表。疫癘之邪，自陽明中道，隨表里虛實而發，不循經傳也。邪伏 
中道，必表里分解，然不能一發便盡。故有得汗熱除，二三日復熱如前者∶有得下里和，二三日復見表症者； 
有表和復見里症者；有表里偏勝者；有表里分傳者，吳氏《溫疫論》謂疫有九傳，綜其變也。總由伏 
邪既潰，傳變不一，故屢奪屢發也。疫症治法，外解如香豉、蔥白、連翹、薄荷之屬，內清如山梔、芩、連、 
人中黃、滑石之屬，下奪如芒硝、大黃之屬。且疫為穢濁之邪，若熏蒸熱痰，蒙蔽心包，則神識漸昏，必用芳香 
宣逐，清血絡以防結閉。如犀角、菖蒲、銀花、鬱金、佩蘭之屬。煩渴多汗，用石膏、知母。斑發咽痛，用犀 
角、牛蒡、生地。衄血下血，用山梔、犀角、丹皮。發熱自利，用葛根、芩、連。胸膈痞滿，用栝蔞、枳、桔。 
嘔吐呃逆，用藿香、竹茹。邪混三焦，熱結血分，宜大制咸苦，用元參、金銀花露、金汁之屬。而人中黃、 
香豉尤為時疫之專藥，香豉、黑豆所 ，得濕熱之氣，釀成敗穢之質，能引內邪從巨陽蒸汗而解。人中黃、甘 
草所制，漬以滓穢，專解腸腑惡毒，從下而泄，得同氣相求之妙，以其總解溫熱時內聯外熱毒也。蓋疫為燥熱 
毒癘，從無辛溫發散之例，一切風燥辛熱，皆不可犯。至於大疫，又宜斟酌司天歲氣方向，不拘一轍也。其 
發於外者，有大頭、捻頸、瓜瓤、楊梅、疙瘩、絞腸、軟腳等症，亦條列治法，備查用焉。此症宜與溫熱同參。 

<目錄>卷之一\疫症論治
<篇名>傷寒時疫辨
屬性：吳又可曰∶傷寒必有感冒之因，然後頭疼身痛，發熱惡寒；時疫原無感冒之因，忽覺凜凜，以後但惡熱， 
不惡寒。傷寒不傳染，時疫多傳染；傷寒邪從毛竅入，時疫邪從口鼻入；傷寒感而即發，時疫感久乃發。傷寒 
投劑，一汗而解；時疫發散，有汗不解；傷寒汗解在前，時疫汗解在後；傷寒投劑，可使立汗∶時疫俟其內潰，乃 
得自汗戰汗。疫邪始匿募原，根深蒂固，發時與營衛交並，客邪經由之處，營衛無不受傷，故曰潰。然不潰則 
不能傳，不傳則邪不出，邪不出則疾不瘳。傷寒發斑則病篤，時疫發斑則病衰；傷寒感邪在經，以經傳經；時 
疫感邪在內，內溢於經，經不自傳；傷寒感發甚暴，時疫卻淹纏加重；傷寒必先發表，時疫必先疏利；種種不 
同。所同者，傷寒時疫皆能傳胃，故同用承氣湯導邪以出也。然疫症下後，多有未能頓解者，由於表里分傳， 
一半向外傳，邪留肌肉；一半向里傳，邪留胃腑；留胃 
故里氣結，表氣因而不通，於是肌肉之邪，不能即達肌表。下后里氣通，表氣亦順，向郁肌肉，乃或斑或汗， 
脫然而愈。傷寒下後無是矣。 
〔疫症〕初起三日，蔥豉湯加童便熱服，汗之。不汗，少頃更服，以汗出熱除為度。三服不解而脈浮， 
尚屬表症，用白虎湯。見里症，用承氣湯、解毒湯。表里不分，用涼膈散、雙解散加減。汗下後，復見表症， 
再與白虎湯。復見里症，更與承氣湯。表里熱結，用三黃石膏湯、梔豉湯汗之。有汗下三四次而熱退者，有 
熱退後，忽復壯熱，用再汗再下而愈者。若脈症皆虛，用清熱解毒湯、人中黃丸調之。非如傷寒，有下早變 
症之慮，亦非溫熱不可頻下之比，總當以熱除邪盡為度。惟下元虛者，非六味生料補其真陰，不能化其餘熱。 
（纂《張氏醫通》）初發邪伏募原，營衛交阻，凜寒發熱，甚則厥逆，迨陽郁而通，厥回而中外皆熱，不可 
發汗，宜透其邪，用達原飲。輕者舌苔白而薄，脈不數，可從汗解。重者舌苔如粉，舌根先黃，延及中央， 
邪漸入胃，須下之，達原飲加大黃。若脈長洪而數，大汗而渴，此邪適離募原，欲表未表也，白虎湯。舌黃 
兼里症，邪已入胃，大小承氣湯。凡舌苔白，邪在募原，不可下；苔黃，邪在胃，宜下；黑而芒刺，急下；目 
赤咽干，氣噴如火，揚手擲足，脈沉數，下之，俱承氣湯。凡失下，循衣摸床，撮空肉惕，目不了了， 
邪熱愈甚，元氣將脫者，宜陶氏黃龍湯。既下，急用生脈散加歸、芍。痰滯胸膈，瓜貝養榮湯。斑不透，仍熱， 
舉斑湯。屢汗而液枯，人參白虎湯。表症多，里症少，達原飲加大黃、枳實。里症多，表症少，大柴胡湯。燥 
結便秘，熱結旁流，日久失下，自利黑水。協熱下利，潮熱便作泄瀉。俱承氣湯。疫兼痢者危，檳榔順氣湯。 
熱結下焦，小便不利，導赤散。熱瘀發黃，茵陳蒿湯。血蓄膀胱，夜熱譫語，桃仁承氣湯。婦人病疫，經水 
適來，邪入血海，熱隨血下自愈。小柴胡湯加赤芍、丹皮、生地黃。如結胸狀者，血因邪結也，宜刺期門穴。 
經水適斷，血室乍空，邪乘虛入，難治。柴胡養榮湯。新產亡血，柴胡養榮湯。孕婦病疫，隨症施治，以 
安胎保胎為主，亦有宜用承氣湯者，用之，反得母子俱全，慎勿生疑 
掣肘也。（纂吳氏《溫疫論》） 
〔大頭瘟〕濕熱傷巔，腫大如斗，赤 無頭，或結核有根，令人多汗氣蒸。天行癘氣，染之多死，乃邪 
熱客於心肺，上攻頭面而為腫也。初則憎寒壯熱，體重，頭面痛，目不能開，上喘，咽喉不利。甚則堵塞不能 
飲食，舌干口燥，恍惚不安，不速治。十死八九。人中黃丸、普濟消毒飲子。便硬，加酒大黃一二錢，緩服， 
或沈氏頭瘟湯。若潰膿，必染人。若發於面部， 赤腫痛，屬陽明，普濟消毒飲子加石膏。發於耳前後， 
額角旁，紅腫，屬少陽，普濟消毒飲子加柴胡、天花粉。發於腦頂後，並耳後赤熱腫痛，屬太陽，荊防敗毒 
散去人參，加芩、連。 
〔捻頸瘟〕喉痹失音，項大腹脹如蝦蟆狀，亦名蝦蟆瘟。荊防敗毒散。 
〔瓜瓤瘟〕胸高肋起，嘔血如汁。生犀飲，便結加大黃，渴加花粉，虛加鹽水炒人參。表熱去蒼朮， 
加桂枝、黃連。便膿血，倍黃土，加黃柏。便滑，以人中黃代金汁。 
〔楊梅瘟〕遍身紫塊，忽然發出霉瘡，清熱解毒湯，下人中黃丸，並宜刺塊出血。 
〔疙瘩瘟〕發塊如瘤，遍身流走，旦發夕死。急用三棱針刺入委中三分，出血。服人中黃散。 
〔絞腸瘟〕腸鳴乾嘔，水泄不通，類絞腸痧。急宜探吐，服雙解散。 
〔軟腳瘟〕便清泄白，足腫難移。此即濕溫症，宜蒼朮白虎湯。 

<目錄>卷之一\疫症論治
<篇名>附方
屬性：〔初起〕\x蔥豉湯\x 蔥白 豆豉 
〔表症〕\x白虎湯\x 見前中風。白虎湯辛涼發散，清肅肌表，氣分藥也。 
〔里症〕\x承氣湯\x 見前溫。 
〔解毒〕\x解毒湯\x 見前溫。 
〔表里〕\x涼膈散\x 見前中風。 
〔表里〕\x雙解散\x 荊 防 芩 梔 歸 芍 桔 草 麻黃 薄荷 川芎 連翹 石膏 滑石 白朮 
〔熱結〕\x三黃石膏湯\x 芩 連 柏 梔 名黃連解毒湯，此加石膏、豆豉、麻黃。 
〔虛煩〕\x梔豉湯\x 梔子 豆豉 
〔清熱〕\x清熱解毒湯\x 白虎湯去粳米，加人參 羌活 升麻 葛根 白芍 黃芩 黃連 生地黃 
〔夾虛〕\x人中黃丸\x 大黃（三兩） 人中黃 蒼朮 桔梗 滑石（各二兩） 人參 芩 連（各一兩） 
防風（五錢） 香附（一兩五錢） 
〔透邪〕\x達原飲\x 黃芩（錢半） 炙草 白芍 濃朴 草果（各一錢） 知母 檳榔（各二錢） 姜（七片） 
棗（一枚） 達原飲除邪破結，潰散募原之伏疫也。 
〔失下〕\x黃龍湯\x 大承氣湯加參 草 歸 桔 姜 棗 
〔生津〕\x生脈散\x 見前暑。 
〔痰滯〕\x栝貝養榮湯\x 知母 花粉 貝母 栝蔞 橘紅 白芍 當歸 蘇子 姜 
〔透斑〕\x舉斑湯\x 白芍 當歸（各一錢） 升麻（五分） 白芷 柴胡（各七分） 甲片（二錢） 姜 
〔表里〕\x大柴胡湯\x 見前溫。 
〔疫痢〕檳榔 芍藥 枳實 濃朴 大黃 姜 
〔溺澀〕\x導赤散\x 見前溫。 
〔發黃〕\x茵陳蒿湯\x 見前濕。 
〔血蓄〕\x桃仁承氣湯\x 大黃 芒硝 桃仁 桂枝 甘草 
〔和解〕\x小柴胡湯\x 見前溫症。 
〔清血〕\x柴胡養營湯\x 柴胡 黃芩 陳皮 甘草 當歸 白芍 生地 知母 花粉 
〔大頭〕\x普濟消毒飲\x 芩 連 陳 草 胡 桔 元參 連翹 升麻 薄荷 板蘭根 馬勃 鼠粘子 
〔大頭〕\x頭瘟湯\x 川芎（一錢） 荊 防 桔（各錢半） 柴胡（七分） 黃芩 歸尾（各二錢） 
〔風熱〕\x荊防敗毒散\x 敗毒散見前傷風，此再加荊芥、防風。 
〔瓜瓤〕\x生犀飲\x 黃土（二錢） 犀角（二錢） 黃連 蒼朮（各一錢） 金汁（半杯） 茶葉（一撮） 
〔疙瘩〕\x人中黃散\x 辰砂 雄黃（各錢半） 人中黃（一兩） 為末。薄荷桔梗湯下二錢。 

<目錄>卷之一\疫症論治
<篇名>疫脈案
屬性：本 疫邪傳胃，舌黃，脈洪數，汗渴。白虎湯，一服熱退。明午復煩，恐散漫之邪雖去，已成里結也。 
用苦辛寒方∶人中黃、元明粉、黃芩、知母、枳殼、檳榔。三服脈症俱平。用蜜煎導糞下而解。 
冷 高年染疫，脈右大於左，由邪從口鼻吸受，客於夾脊，溢自募原，見症頭痛，胸中怫鬱，務徹其邪， 
使速離募原。仿達原飲，用黃芩、知母、花粉、濃朴、枳殼、赤芍、豆豉，汗出熱退，間日前症仍作，惡熱， 
更加譫妄。診時揚手擲足，揭去衣被，臥不安席，此欲戰汗也。頃之，臂脛冷，身振戰，逾一炊時，肢溫汗 
透，脈靜身涼。 
白 甲戌春大疫，初病渴煩，五日後液復神蘇。毗陵醫按傷寒論治，拘定日數，謂邪入陽明之腑。予言 
疫邪始伏募原，繼乃表里分傳，不比風寒自表傳里，治法必分徹表里之熱，方不逆入心包，變現痙厥。今邪有 
轉機，再與透解營熱，則不虞內陷矣。乃用鮮生地、石斛、丹皮、知母、麥冬、竹茹、甘蔗、參須。一劑神識 
清，洪脈退，加青蒿、地骨皮。汗津津而熱退。 
冷 時邪傷肺，逆傳膻中，由衛入營，釀毒發疹，密入雲片，竟至神昏遺溺，是邪方張，而陰氣已虧也。 
用沙參、麥冬以保肺陰，牛蒡、連翹以泄疹毒，生地、五味以固腎氣，丹皮、鮮藕引入血分，菖蒲、鬱金開心 
竅，降熱痰。二服疹消，加減症平。 
張氏 疫症投補，壯熱煩冤，齒焦唇血，舌芒刺，昏譫，循衣撮空，頷顫手戰，脈小數，此熱邪深陷， 
液涸風生，已顯痙象。速用生地（六錢）、鮮斛、天冬（各四錢）、赤芍、元參（各三錢）、連翹、梔子、 
知母（各一錢）、鮮藕（二兩），石菖蒲（汁）沖服。唇舌稍潤，躁擾漸平。三服 
神識清爽，調理得痊。 
趙氏 疫癘用五積散，煩渴，昏譫不寐，舌縮唇黑。又誤進麻黃湯，肢搐鼻衄，脈數無度。竊謂五積散 
治傷寒惡寒，方中姜、桂、蒼、朴皆熱燥，疫症本不惡寒，服此營液愈涸，邪焰益熾，是抱薪救焚，再服麻桂， 
強汗劫津，更傷表氣，與內陷熱邪風馬不及，勢必痙厥衄紅矣。勉用鮮生地、石斛（各五錢）、天冬、麥冬（各 
二錢）、山梔、知母、赤芍、連翹（各錢半）、犀角（磨汁七分）、蔗汁（一杯）沖服，即安睡，醒而神蘇。 
王氏 初春感疫，寒熱不時，頭脹面腫，此鼻吸癘邪，襲入竅絡，目閉項痛，失治則結核潰膿，急須解散。 
仿普濟消毒飲，升麻、柴胡、桔梗、薄荷、陳皮、連翹、甘草，加山梔、荊芥、冬桑葉。三服而消。 
韋嫗 病疫兼旬，煩渴脈數，舌黑神迷，症成內閉，用犀角（尖）、元參、牛黃、鮮生地、連翹、麥冬、 
石菖蒲、銀花露。二服熱減神清。 
曹氏 病起頭暈欲嘔，是穢邪從口鼻吸入，壯熱肢冷，昏譫多寐，邪已熏灼心包，神明蒙蔽，急宜開解， 
勿令竅閉。羚羊角（八分）、人中黃（一錢）、豆豉（二錢）、梔心、連翹心（各錢半）、薄荷（一錢）、 
竹葉心（五錢）、菖蒲（根汁五匙）。一服神蘇，汗出而解。 
何氏 暑疫汗煩，疹出目瞑，舌焦脈洪長，症已傳胃。仿石頑以穢攻穢，人中黃、豆豉、石膏、犀角（汁）、 
銀花露、知母、山梔。症退。 
貢氏妹 時疫秋發，傳染必深，初起寒熱，耳後結核，頭眩脛冷，疹出便瀉，宜從少陽透熱泄濕，表里 
分解。醫慮其體素陰虛，早投阿膠、熟地、雞子黃滋膩，致壅氣分之邪，脈來沉數，熱勢深陷，必難汗解， 
姑用清里徹熱法∶黃芩、羚羊角、人中黃、梔皮、連翹、滑石、通草、燈心。日再服，頭汗劑頸，熱猶蒸濕， 
思欲清掃瀰漫，雖核消疹退，瀉止脛溫，而舌心已干，邪劫胃液，隨用鮮地黃、石斛、麥冬、沙參、花粉、白 
蘆根。舌已強，光燥無津，脈更促數，用透營滋液，犀角尖（磨汁）、鮮地黃、藕汁、 
天冬、西瓜翠衣、蘆根、淡竹葉、梔心、知母。舌猶干黑而縮，目瞑多睡，三焦受邪，幸前藥沁透心包， 
膻中不為熱痰蒸蔽，然機竅不靈，仍用昨犀角方，加水甜梨肉二服，即以梨片安舌上，咀其涼潤，越宿， 
舌津黑蛻，汗出熱解。 
張氏（據述） 病經旬余，仍頭暈脘悶，熱煩汗潮，今夏延境 疫，皆濕土鬱蒸致病，節交處暑，炎 
未除，必是時氣晚發，膽火上冒，濕熱交搏，灼及心營，神呆液涸，撮空齒噤，熱極生風，遂成痙厥。速宜透 
邪救液，遙擬一方∶生地、犀角、羚羊角、元參、赤芍、鮮梨、麥冬、蔞仁、連翹、蘆根。三服症平。 
肖 體微熱而虛煩，不渴不寐，是疫症已退，脈虛大按之如無，此禁谷而胃虛也。經雲∶胃不和則臥不 
安，得胃陰一復，煩熱自除。用潞參、玉竹、白芍、歸身、麥冬、茯神、棗仁、石斛、半夏曲、甘草、香稻葉。 
數服全瘳。 
眭女 口鼻吸入癘邪，頭暈脘痞，煩熱面紅，適值經行，連小腹亦脹悶，脈右小數，左模糊，乃濕熱與 
氣血混並，治宜上下分解。梔皮、嫩桑葉、枳殼、栝蔞霜、鬱金、杏仁、薄荷、人參、丹皮、赤芍、桃仁。 
日二服。頭暈腹脹已減，但熱煩，中脘微痛，猶是熱蒸濕痰阻氣，且煩出於肺，防其變現斑疹。用宣通法∶枳 
殼、栝蔞霜、白蔻殼、大貝母、杏仁、丹皮、赤芍、牛蒡子，連翹、燈心。二服汗出未徹，紅疹稀疏，邪已外 
透，渴不多飲，而溺赤便溏，胸仍不寬，脈仍小數，濕熱尚熾。法用辛涼透熱於表，甘淡滲濕於里。薄荷、豆 
豉、通草、牛蒡子、杏仁、貝母、栝蔞、枳殼、赤苓、滑石、車前子、燈心。數服諸症漸平，但口燥飢不思食， 
乃病後胃津未復，法宜涼潤調養胃陰。麥冬、石斛、玉竹、白芍、沙參、薏仁、茯神、蔗汁。數服而瘳。 
眭女 熱渴脘悶，舌苔里黃尖赤，頭痛未解，手心如烙，濕邪搏熱，僭踞上中焦，速速透解，毋俾 
出入募原，釀成陷里重症。枯芩（酒炒）、豆豉、枳殼、蔞霜、梔皮、薄荷、杏仁、荷葉邊，二服汗出熱減， 
去豆豉、荷葉邊，加連翹、牛蒡子、丹皮。預防入營發疹，忽咳而衄，此蘊熱迫血，直犯清道，為疫毒將解 
之兆，用黑山梔、鮮生地、杏仁、大貝母、花粉、沙參、蘆根、蔗汁。數服愈。 
族某 疫後感暑，舌光薄而干，渴飲肢厥，脈右緩左微，便溏語譫，仍理三焦在里濕熱。元參、麥冬、 
花粉、石斛、赤苓、車前、薏米、知母。二服肢和舌潤，去元參、車前、知母，加沙參、玉竹、大麥仁。數服 
而安。 
侄 熱渴嘔眩而煩，舌苔黃膩，牙垢唇燥，疫邪作熱，由募原分佈上中焦，閱所服方，未能透邪，勢必 
表里分傳，宜急急宣解為要。淡豆豉、人中黃、黃芩、枳殼、梔皮、連翹、半夏、牛蒡子、嫩桑葉。二服煩眩嘔 
渴俱止，舌苔黃膩亦消，脈來虛大，數象較退，邪留氣分，不難透解。原方去人中黃、枳殼、連翹、半夏、 
桑葉，加薄荷、青蒿、麥冬、赤苓、蔗汁。一服微汗，未徹，兩寸脈仍大，舌心灰尖絳，火邪劫營。用透熱 
救陰，鮮生地、花粉、石斛、麥冬、知母、元參、丹皮、赤芍、蔗汁。一服汗至胸項而還，邪猶未徹，舌心黑 
燥邊絳干，心胃火燔，清營熱以透表。犀角尖（汁）、鮮生地、丹皮、花粉、元參、滑石、麥冬、蘇梗、燈 
心、蔗汁、甘草。一服汗周熱解。 
貢 （據述）時疫脈數，熱渴暈悶，誤用蒼芷劫液，柴葛昇陽，遂至躁煩譫妄，舌黑齒焦，循衣撮空， 
此邪熱入營，將變昏痙，為棘手重症。遙擬透營宣竅救液法，用犀角（磨汁五分）、鮮生地（五錢）、干生 
地（三錢）、山梔、連翹、赤芍（各二錢）、鮮石菖蒲（四錢）、鮮藕、西瓜翠衣（各二兩）。二服神清舌潤， 
去犀角、鮮生地、菖蒲、西瓜翠衣，加茯苓（二錢）、燈心（八分）、六一散（六分），沖服。徹熱滲濕而平。 
潘 疫熱挾膽火上升，頭痛如裂，旬日外出熱減，渴煩震眩不解，脈虛面垢，此疫邪兼暑也。用羚羊角、 
天麻、嫩桑葉、薄荷、香薷、山梔、麥冬、花粉、石斛、燈心。日二服，諸症悉平。惟液涸口燥，不思納食， 
宜調肺胃之陰。麥冬、沙參、玉竹、白芍、生地、扁豆。一服而思食米味，得服平，為過二三日可以全愈。 

<目錄>卷之二
<篇名>虛損勞瘵論治
屬性：經言∶精氣奪則虛。凡營虛衛虛，上損下損，不外精與氣而已。精氣內奪，則積虛成損，積損成勞，甚 
而為瘵，乃精與氣虛憊之極也。《素問》論五勞，謂久視傷血，久臥傷氣，久坐傷肉，久立傷骨，久行傷筋。 
《金匱》論五勞，謂肺勞損氣，心勞損神，脾勞損食，肝勞損血，腎勞損精。越人謂自上損下者，一損肺， 
勞嗽。二損心，盜汗。三損胃，食減。四損肝，郁怒。五損腎，淋漏。過胃則不治。自下損上者，一損腎， 
遺濁經閉。二損肝，脅痛。三損脾，脹瀉。四損心，驚悸不寐。五損肺，喘咳。過脾則不治。誠以脾胃為精與氣 
生化之源也，故治虛勞，以能食為主。考《難經》治法，損其肺者益其氣，保元湯。損其心者調其營衛，八 
珍湯。損其脾者調其飲食，適其寒溫，四君子湯。損其肝者緩其中，牛膝丸。損其腎者益其精，金剛丸、 
煨腎丸。此固治損之要矣，尤必辨其陽虛陰虛。經曰∶陽虛生外寒，陰虛生內熱。凡怯寒少氣，自汗喘乏， 
食減無味，嘔脹飧泄，皆陽虛症也。此脾肺虧損，由憂思鬱結，營衛失和，惟四君、保元、養營、歸脾諸湯宜 
之。若怔忡盜汗，咳血吐衄，淋遺崩漏，經閉骨蒸，皆陰虛症也。此心肝腎虧損，由君相火炎，精髓枯竭，惟 
補心、三才、六味、大造、固本諸湯宜之。又若腎中真陽虛者，右尺必弱。宜甘溫益火之品，補陽以配陰， 
八味丸。或景岳右歸飲，右歸丸。所謂益火之源，以消陰翳也。腎中真陰虛者，左尺細數。宜純甘補水之品，滋 
陰以配陽，六味丸加杞子、魚膘。或景岳左歸飲，左歸丸。所謂壯水之主，以鎮陽光也。陽虛不復，久則吸 
短偏臥，脈弱陽痿；宜參、術、歸、 、杞子、山藥、胡桃、龍眼、蓮、棗、沙苑子、骨脂、人乳、鹿茸、 
鹿膠、羊肉、羊腎、海參。陰虛不復，久則咽瘡音啞，色悴肌羸，宜麥、味、杏、貝、熟地、 
首烏、蓯蓉、燕窩、烏雞、阿膠、淡菜、秋石、河車、豬羊髓、龜膠、白蜜。而勞瘵成矣。由是火炎於上， 
為嗽血，宜五汁膏。為潮熱；宜清骨散。火動於下，為遺濁，宜龍齒丸。為泄瀉，宜三白廣生湯。而治療難矣。 
夫水為萬物之元，孫真人所以雲補脾不若補腎；土為萬物之母，許學士所以雲補腎不若補脾。然喜燥者脾，喜 
涼者腎；欲補腎，易傷脾；欲補脾，易傷腎。不知土為金母，金為水母。勞瘵至陽虛泄瀉，宜溫以補脾，然 
補脾須不礙肺；勞瘵至陰虛嗽熱，宜潤以滋腎，然滋腎須不妨脾。補脾佐以五味、杞子。滋腎佐以蓮實、 
砂仁。不得偏用辛溫以助火，桂附之屬。亦不得偏用苦寒以戕胃。知柏之屬。且虛勞以受補為可治，不受補為 
不治。如人參之甘溫，則大熱可除，乃陽生陰長之理，所謂血脫者益，而葛可久治勞十方，用參術者七也。 
故曰∶土旺而金生，勿拘拘於保肺；水壯而火熄，勿汲汲於清心。 
夫五勞者，勞傷五臟，乃虛損之源。而六極七傷，又虛損之流極，勞瘵之深根也。如皮毛枯槁，為肺勞； 
人參黃 散。血脈不榮，為心勞；大五補丸。食少肌瘦，為脾勞；橘皮煎，血虛筋緩，為肝勞；黑丸。腹腫 
足弱，為腎勞。腎氣丸。六極者，數轉筋，指甲痛，為筋極；滋補營養丸、酒煮木瓜粥。牙痛踵痛，不耐久立， 
為骨極；茸珠丸。面色無華，頭髮墜落，為血極；補營湯。膚如蟲行，體肉乾黑，為肉極；參苓丸。肌無膏澤， 
目無精光，羸瘦肌癢，搔則成瘡，為精極；巴戟丸。胸脅逆滿，吸短難言，為氣極。益氣丸。七傷者，一陰寒， 
二陰痿，三里急，四精漏，五精少，六精滑，七竅數。並宜鎖陽丹，九龍丹。 
幾虛損症，多起於脾胃。勞瘵症，多起於腎經。虛損潮熱，多起於內傷。勞瘵陰虛火動，多起於傷風似瘧。 
虛損蒸蒸發熱，按至皮膚間甚熱，不能食，不覺瘦，脈豁大，重按無力。勞瘵骨蒸，按之皮膚不熱，按之筋骨 
乃熱，能食而瘦，脈弦數。虛損轉潮熱泄瀉，脈短數者，不治。勞瘵轉陰虛火動，喉痛脈細數死。虛症頰赤或 
唇紅，陰虛逼陽於上也。音喑，腎氣竭也。咳而喘急，肺虛氣不歸腎也。喉乾咽痛，真水涸，虛火炎也。 
不眠恍惚，血不養心，神不能藏也。時多煩躁，陽中無陰，柔不濟剛也。飲食 
不甘，肌肉漸消，脾元敗也。盜汗不止，有火則陰不能攝，無火則陽不能固也。骨痛如折，腎主骨，真陰竭 
也。筋急酸痛，水虧木燥，肝失養也。足心如烙，虛火爍陰，湧泉涸也。 

<目錄>卷之二\虛損勞瘵論治
<篇名>虛損勞瘵脈候
屬性：脈大為勞，脈虛亦為勞。大而無力為陽虛，數而無力為陰虛。沉遲小為脫氣，大而芤為脫血，細微而 
小為氣血俱虛。寸弱而軟為上虛，尺弱而澀為下虛。兩關沉細為胃虛，弦為中虛。凡細數弱澀弦，皆勞傷脈， 
但漸緩則有生意，若弦甚者病必進，數甚者病必危。 

<目錄>卷之二\虛損勞瘵論治
<篇名>附方
屬性：〔益氣〕\x保元湯\x 見一卷火。 
〔緩肝〕\x牛膝丸\x 牛膝 萆 杜仲 防風 蓯蓉 桂心 蒺藜 菟絲餅 
〔益精〕\x金剛丸\x 萆 杜仲 蓯蓉 菟絲餅 豬腰子（酒煮）為丸。 
〔益精〕煨腎丸 牛膝 萆 杜仲 防風 蓯蓉 桂心 故紙 胡盧巴 菟絲餅 豬腰子（酒煮）� 
蜜丸。 
〔補陽〕\x右歸飲\x 人參 白朮 山藥 杞子 杜仲 萸肉 炙草 炮姜 附子 肉桂 熟地 
〔補陽〕\x右歸丸\x 前飲去術、草、杞子。加鹿膠、菟絲餅。蜜丸。 
〔補陰〕\x左歸飲\x 熟地 山藥 杞子 炙草 茯苓 山萸 
〔補陰〕\x左歸丸\x 前飲去茯苓、炙草，加牛膝、菟絲餅、鹿膠、龜膠，蜜丸。 
〔咳血〕\x五汁膏\x 天冬 麥冬 生地 薄荷 貝母 丹皮 阿膠 茯苓 犀角 羚羊角 人乳汁 梨汁 
藕汁 蔗汁 蘿蔔汁蜜熬。 
〔潮熱〕\x清骨散\x 秦艽 鱉甲 知母 青蒿 地骨皮 銀柴胡 
〔遺濁〕\x龍齒丸\x 人參 茯神 遠志 龍齒 菖蒲 知母 
黃柏 
〔泄瀉〕\x三白廣生湯\x 苓 術 陳 草 芍 貝 地骨皮 棗仁 山藥 丹皮 芡實 蓮子 烏梅 
〔肺勞〕\x人參黃 湯\x 鱉甲（錢半） 天冬（一錢） 秦艽 生地 柴胡 地骨皮（各七分） 桑皮 半夏 
知母 紫菀 黃 赤芍 甘草（各五分） 人參 茯苓 桔梗（各三分） 
〔心勞〕\x大五補丸\x 麥冬 天冬 人參 熟地 益智子 枸杞子 菖蒲 遠志 地骨皮 茯苓 
〔脾勞〕\x橘皮煎\x 橘皮（五兩） 甘草（三兩三錢） 當歸 萆 蓯蓉 吳萸 濃朴 肉桂 巴戟 石斛 
附子 牛膝 鹿茸 杜仲 菟絲子 乾薑（各一兩） 酒半升，沙鍋內入橘皮煎，再入諸藥末為丸。 
〔肝勞〕\x黑丸\x 當歸 鹿茸（各一兩） 烏梅肉為丸，酒下。 
〔腎勞〕\x腎氣丸\x 八味丸見一卷中風，此再加牛膝、車前。 
〔筋極〕\x滋補養營丸\x 遠志 白芍 黃 白朮（各兩半） 熟地 人參 五味 芎 歸 山藥（各二兩） 
陳皮（八錢） 茯苓（七錢） 生地（五錢） 山萸（四錢） 蜜丸。 
〔筋極〕\x酒煮木瓜粥\x 大木瓜 水酒煮爛，研膏，裹轉筋處，冷即易之，三五度可瘥。 
〔骨極〕\x茸珠丸\x 鹿茸 鹿角膠 鹿角霜 熟地 當歸（各兩半） 蓯蓉 棗仁 柏子仁 黃 （各七錢） 
附子 陽起石（各二錢） 酒糊丸。 
〔血極〕\x補營湯\x 參 苓 陳 草 歸 芍 二地 梔子 麥冬 棗仁 烏梅 
〔肉極〕\x參苓丸\x 參 苓 菖蒲 遠志 牛膝 地骨皮 蜜丸。 
〔精極〕\x巴戟丸\x 五味 巴戟 蓯蓉 菟絲 覆盆 益智 牡蠣 龍骨 人參 白朮 熟地 骨碎補 
茴香 蜜丸。 
〔氣極〕\x益氣丸\x 人參 麥冬 陳皮 桔梗 炙草 五味 蜜丸。 
〔七傷〕\x鎖陽丹\x 桑螵蛸（三兩） 龍骨 茯苓（各一兩） 糊丸。 
〔七傷〕\x九龍丹\x 金櫻子 杞子 蓮須 熟地 芡實 茯苓 當歸 山楂 酒糊丸。 

<目錄>卷之二\虛損勞瘵論治
<篇名>虛損脈案
屬性：楊 弱冠成損，嗽血喘促，身熱汗泄，食減便溏，脈弱數。此上損及中，補土生金，自不易定法。四君 
子湯加熟地砂仁末炒、山藥、茯神、五味、白芍、蓮子、小麥煎湯，數服血止，喘熱亦定。然一陽初生，必交節不 
至加重，乃得轉危為安。 
胡氏女 寒熱咳嗽，經斷食少，肌削口乾無寐，脈虛數，損象已具。經雲∶二陽之病發心脾，有不得隱曲， 
在女子為不月，二陽足陽明胃也。胃虛則受谷少而血無由生，故症見心脾。心主血，脾統血，情志不遂， 
日為憂思煩擾以耗竭之，故月水枯也，宜滋化源。仿立齋先生法，朝用歸脾湯加柏子仁，夕用都氣丸加杞子、 
白芍、棗仁、貝母。兩月諸症悉退，後經自通而病霍然。 
狄氏 月閉勞熱，醫用通經之品，喘 氣促，怔忡自汗。又用寒涼退熱，食減肌削，乍寒乍熱，診其脈 
弱數而促，此下損及中也。急用潞參、茯神、黃 、炙草、白芍、當歸、五味、棗仁、銀柴胡，四劑諸症漸減， 
加山藥、熟地炭、蓮、棗。補心脾兼調肺腎，熱嗽悉除，能進食矣。逾月後，忽腰腹痛，下胎形三寸許，兒 
頭已半損爛。予深自咎臨診未審其母舌青黑與否，然計其經閉後已六閱月，乃知胞宮血涸，胎形不長，干黑 
累月，必反枯 深隱。通經破血藥數十劑不能令墮，俟氣血通調，瘀腐之膈膜者，乃去而不復留也。況血枯 
經閉，漫與三棱、莪朮、牛膝、桃仁，不速之斃乎，志此為榨乾汁者鑒。 
李 肩挑傷力，咳嗽胸痛，其損在肺。用黃 、潞參、茯神、百合、貝母、杏仁、當歸、白芍、甘草、紅 
棗，二服即應。此從安肺湯加減，經所謂損其肺者益其氣也。 
眭 肝腎陰虛，損久不復，冬至後痰咳粉紅，嗽聲子夜特甚。想虛陽失藏，龍火不伏，交子時陽氣一動， 
炎灼上凌，浸至嬌髒受戕，身熱喘促。近又食減無味，午後頰紅，時覺懍懍憎寒，是陰傷及陽，非萸地酸膩可 
效。必用甘藥培元，佐以介屬潛陽，冀其封固蟄藏，至立春前後，地氣上騰，症不加重為幸。潞參、山藥、 
百合、甘草、五味、白芍、牡蠣、淡菜、阿膠，數服漸平。 
堂弟 嗆嗽氣急，脈弦數，適逢秋令，予謂此火刑金象也，當滋化源。以自知醫，雜用梨膏止嗽，予 
謂非法。入冬寒熱間作，厥氣沖逆，灰痰帶紅，良由陽亢陰虧，龍雷並擾，冬藏不密。今近立春，地氣上升， 
內氣應之，喘嗽勢必加重，擬方阿膠烊化、山藥炒，各二錢。洋參、熟地（炒）、茯神、藕節（各三錢）、 
川貝母（炒研，一錢）、甜杏仁（炒研，錢半）、棗仁（炒研，八分）、五味（五分）。數服頗效。又五更服 
燕窩湯，晚服秋石湯，降虛火而喘定。 
堂弟 肺主出氣，腎主納氣。今腎少攝鈉，時交驚蟄，陽氣大升，兩關尺通滑兼弦，氣由沖脈逆沖而上， 
子夜陽動，喘嗽汗泄，必起坐不能安臥，皆真元不納之咎。屢用參 保固，肺脾既屬不濟，即用知柏，名為滋 
腎，豈能驟安。仿葉氏鎮攝法，青鉛（三錢）、牡蠣（ 研，錢半）、茯神（三錢）、五味（八分）、炮姜（四分）。 
遠志（炒炭，錢半）、故紙（鹽水炒，一錢）。三服氣平喘止，飲食大進，弦脈頓減，後用峻補膏方得痊。 
王 勞力傷精，右尺偏旺，是火水未濟之象，日晡寒熱，嗽血神疲，大宜小心調攝，否則火燃金燥，吐 
紅嗽喘，行將日甚矣。五味（三分）、熟地、山藥、茯苓、杞子、丹皮（各二錢）、潞參（三錢）、白芍、 
川貝（各一錢半）、遠志（錢八分）、蓮子（十粒）。十數服諸症俱平。 
妹 積年羸怯，經當斷不斷，熱從腿膝上蒸。今歲厥陰風木司天，又值溫候，地氣濕蒸，連朝寒熱煩渴， 
寤不成寐，悸咳善驚，總由陰虧心火燔灼，兼乘木火司令，氣泄不主內守，陽維奇脈，不振綱維。越人云∶ 
陽維為病苦寒熱。今藩衛欲空，足寒骨熱，所固然已。先培元氣，退寒熱，待津液上潮，冀煩渴漸平。用潞參、 
茯神、麥冬、白芍、丹皮、龜板、熟地、柏子仁、紅棗、蔗汁。三服寒熱大減，煩渴漸止，但覺寒起足脛。 
原方去麥冬、龜板，加首烏、杞子、牛膝（炒炭），壯其奇脈，二服不寒但熱，原方又去首烏、杞子、柏子仁， 
加蓮子、龍眼肉。數十服遂安。 
貢 弱冠未室，勞力傷陽，寒熱痰紅，咳則氣促嘔沫，頭眩食減，色悴肌羸，半載不復，脈來虛數， 
右部尤少神，乃肺氣受傷，脾元亦憊。理陽兼泄濁為宜。用六君子湯加山藥、蓮子、南棗、淡姜煎服。四劑寒熱 
止，濁逆平，去半夏，加貝母、茯神、 
五味，嗽稀而食進，數脈較減，又如薏米、芡實、黃 、歸、芍，煎丸兼服而瘳。 後因自服地黃滋膩丸劑， 
食減便溏，餌牛肚，瀉痢不止，又迫於完姻，虛嗽聲啞，午余寒熱，旦夕利數行，脈益虛數。思食減脾損，痢 
久腎傷，陰陽告殘，乃求挽救，用藥頗難，且終罔濟，姑與扶肺脾以攝腎。潞參、茯苓、炙草、白芍、山藥、 
益智、訶子、五味、蓮、棗，數服甚平。但氣下陷則痢，迫體懍寒，手足口熱，寐必口乾，此陽虛生寒， 
陰虛生熱，而津不上潮也。朝用補中湯去柴、歸，加益智、茯神，晚用熟地炭、五味、棗仁、白芍、貝母、 
薏米、麥冬（俱炒），蔗汁沖服。寒熱輕，痢如故，與桃花湯加參、苓、五味、烏梅。溫攝下焦，痢仍不減， 
由腸液滑泄已久，氣虛不受溫攝，而喉痛聲嘶，咳吐白沫，因春分節後氣溫升泄故也。轉方仍用參、苓、蓮、 
藥補脾，五味、白芍斂肺，沙參、桔梗清咽，熟地炭、釵斛育陰，訶子、牡蠣（醋淬，）澀下。 
謝氏 崩帶後蒸熱，頭暈齒痛，食後噯腐痞惡，不時便瀉。始由沖任經傷，陰虛生火，醫用青鉛鎮攝， 
虛火愈炎，中氣愈陷，反使髮際汗多如水，下部泄氣如風，不知症緣陰虧，肝陽失制，上則為眩暈，下則為 
蒸瀉，中則為風翔浪掀，食入漾漾欲嘔。治宜和陽熄風，佐以運脾，否則補虛添脹，滋腎礙脾，勢必食減 
肌削，延成下損及中之咎。杞子炭、甘菊炭、牡蠣粉、白芍、山梔、神曲（俱炒）、半夏（青鹽炒）、茯神、 
丹皮、嫩桑葉、浮小麥（煎湯）。三服諸症漸平。原方去梔、曲，加鱉甲、山藥、熟地炭，蒸熱漸愈。 
族弟 嗜飲傷中，濕熱內蘊，咳嗽潮熱，腹痛嘔瀉，脈沉小數，左尤澀。不戒飲則成酒勞。生術、茯苓、 
薏米、橘紅、茴香、制半夏、枳 子、砂仁、湘蓮（炒）。數服諸症稍定，乃用葛花解酲湯去青皮、乾薑， 
加制半夏，數十服全愈。 
沈 少年羸怯，晡熱嗆嗽，頭眩食減，頻嘔苦酸濁沫，大便忽溏忽秘，脈弦數，右尺搏指。由相火太強， 
疏泄失司，痰濁不 
降，必夢泄足心如烙。先驅濕熱以熄龍雷，黃柏（酒炒，六分）、半夏（青鹽制，錢半）、茯苓、薏米（各三錢）、 
吳萸（鹽湯泡，五分）、遠志、山梔、澤瀉（各八分）、橘紅（一錢）。六服痰火降，遺泄止，去吳萸、山梔， 
加生白朮（錢半）、五味（三分）、牡蠣粉（二錢），諸症俱減，調理得平。 
服侄 誦讀神疲，晡寒宵熱，汗嗽食減，脈虛，右尺弦大，此為童損。由心脾肺兼及腎陰，仿立齋先生治 
法，朝用補中益氣湯去升麻，加茯苓、棗仁、小麥；晚用六味湯去山萸，加白芍、鱉甲、五味。十數劑寒熱止 
而精神復。 

<目錄>卷之二
<篇名>勞瘵論治
屬性：凡男子之勞，起於傷精，女子之勞，由於經閉，小兒之勞，得於母胎，無不始於陰虛生熱。然其源流，宜 
條列施治焉。有雜病久不愈，因積損成勞者，宜調營養衛湯。有思慮太過，郁損心脾而成勞者，宜歸脾湯。 
有房勞傷腎，遺淋痿弱而成勞者，宜鹿胎丸。有饑飽傷脾而成勞者，宜補中湯加柴胡、山藥。有積勞疲瘦， 
嗜臥寒熱而成勞者，宜十四味建中湯。有負重致傷而成勞者，宜補中湯。有傷暑咯血而成勞者，清暑益氣湯 
加減。有縱酒傷脾而成勞者，宜葛花解酲湯。有童年稟賦怯弱，骨蒸黃瘦而成勞者，宜麥煎散。有婦女經閉， 
由血熱血枯而成勞者，宜逍遙散、補血養陰丸。有情竇初開，積想在心，真陰煎耗而成勞者。宜清離滋坎丸。 
其為勞熱也，有氣虛熱，必兼少氣自汗，體倦心煩，八珍湯加減。有血虛熱，必兼燥渴，睡臥不安，聖愈湯、參 
人中白丸。有往來潮熱，必兼膝軟骨節痛，參苓建中湯。有骨蒸熱，必兼肌瘦頰紅，鱉甲丸、河車丸、二仙膠。 
有五心熱，必兼體痛口乾，逍遙散參生脈散。有遍體熱，必兼神困肌削，十四味建中湯。有病久結痰注絡，腹脅常 
熱，惟頭面手足於寅卯時乍涼。六君子湯加薑汁、竹瀝。其為勞嗽也，或由陰傷陽浮，金燥喉癢致嗽，宜甘 
潤養肺，清安膏。或由腎水虛涸，火爍肺金致嗽，宜壯水滋液，六味丸加麥、味，或噙化丸。或由脾土先虛， 
不能制水，水泛為痰致嗽，立效方加陳皮、白朮。或由元陽下虧，痰涎喘促，虛寒致嗽。六味回陽飲、理中湯、 
八味丸。至勞嗽失音，會厭傷 
也。豬脂和白蜜膏。肺痿吐膿，形肉脫也。太平丸，白鳳膏。勞嗽兼喘，腎不納氣也。都氣丸加參、 、 
牛膝、蛤蚧或杏仁膏。其見為血症也，嗽血出於肺，憂悲所致也。宜二冬、二母、白芨、百合、桔梗、阿膠、 
或潤肺膏。痰血出於脾，思慮所致也。宜苓、 、地、斛、丹、陳、甘草，或酸棗仁湯。吐血出於心，驚 
恐所致也。宜丹參、山藥、茯神、當歸、地黃、麥冬、或養心湯。血成塊出於肝，恚怒所致也。宜柴、芍、丹、 
梔、生地、棗仁、沉香，或柴胡疏肝散。咯血出於腎，房欲所致也。宜地、膝、丹、苓、遠志、童便、阿膠， 
或坎離既濟丹。嘔血出於胃，中氣失調，火迫絡傷也。宜犀角地黃湯。凡積勞失血，久病吐血，並宜獨參 
湯。若夫屍疰瘵症，由瘵久生蟲，食人臟腑，其症蒸熱嗆嗽，胸悶背痛，或面色 白，兩頰時紅，亦有面色不 
衰，肌肉不損，名桃花疰。宜紫金錠，蘇合香丸。又有屍鬼作祟，其症沉沉默默，不知所苦，累月經時，羸 
頓至死，同氣連枝，多遭傳染，名傳屍勞。當補虛以復其元，養營湯、八味丸。殺蟲以絕其根。十疰丸、桃奴 
丸。凡診視者，不宜空腹，宜飽食，或佩安息香及麝香，則蟲鬼不敢侵也。 

<目錄>卷之二\勞瘵論治
<篇名>附方
屬性：〔久勞〕\x調營養胃湯\x 參 術 陳 苓 歸 芍 麥 五味 二地 黃 山藥 遠志 山萸 鴨血蜜煎。 
〔郁勞〕\x歸脾湯\x 人參 焦術 茯神 棗仁 龍眼（各二錢） 炙 （錢半） 當歸 遠志（各一錢） 
木香 甘草（各五分） 姜 棗 水煎。 
〔房勞〕\x鹿胎丸\x 鹿胎煮 熟地（八兩用人乳粉、山藥各一兩拌蒸） 菟絲子（十兩，酒煮） 杞子（八兩 
，乳浸） 制首烏（六兩，乳浸曬） 人參（四兩） 金石斛（六兩，酒炒） 巴戟（五兩，酒炒） 黃 （五兩， 
酥炙） 黃蒿膏丸。 
〔補中〕\x補中益氣湯\x 見一卷中風。 
〔積勞〕\x十四味建中湯\x 參 桂 附 術 草 歸 芍 芎 地 苓 夏 麥冬 蓯蓉 姜 棗 
〔暑勞〕\x清暑益氣湯\x 見一卷暑。 
〔酒勞〕\x葛花解酲湯\x 見一卷濕。 
〔童勞〕\x麥煎散\x 赤苓 歸 術 地 草 柴胡 鱉甲 小麥 石膏 常山 干膝 大黃 末四味慎用。 
〔女勞〕\x逍遙散\x 見一卷火。 
〔女勞〕\x補血養陰丸\x 歸 芍 丹 地 麥 味 牛膝 杞子 青蒿 鱉甲 川斷 茯苓 益母膏丸。 
〔情勞〕\x清離滋坎丸\x 六味丸料，加二冬 生地 當歸 白芍 知母 黃柏 白朮 甘草 吐血加山藥、蓮 
子，咳加枇杷葉、貝母、栝蔞，痰加橘紅，熱加骨皮，嗽加五味，怔忡加遠志、棗仁，遺精加龍骨、牡蠣， 
咽瘡加甘草、桔梗，痰喘加蘇子，久咳加阿膠、五味、紫菀、麥冬。 
〔虛熱〕\x八珍湯\x 見一卷中風。 
〔虛熱〕\x聖愈湯\x 參 芎 歸 二地 
〔血熱〕\x人中白丸\x 歸 芍 二地 人中白 白朮 鱉甲 青蒿 羚羊角 阿膠 百部膏丸。 
〔潮熱〕\x參苓建中湯\x 參 苓 歸 芍 陳 草 桂枝 半夏 麥冬 前胡 細辛 
〔骨蒸〕\x鱉甲散\x 柴胡 鱉甲 知母 秦艽 當歸 烏梅 青蒿 地骨皮 早晚服。 
〔骨蒸〕\x河車丸\x 紫河車 人中白 秋石 五味 人參 阿膠 人乳 地骨 鱉甲 銀柴胡 以百部、 
青蒿、童便、陳酒熬膏為丸。 
〔骨蒸〕\x二仙膠\x 鹿膠 龜膠 人參 杞子 
〔口乾〕\x生脈散\x 見一卷暑。 
〔健脾〕\x六君子湯\x 見一卷中風。 
〔嗽血〕\x清安膏\x 麥冬 生地（各十兩） 橘紅（三兩） 桔梗 甘草 貝母（各二兩） 龍眼 苡仁（各八 
兩） 
薄荷（五錢） 
〔滋液〕\x六味丸\x 見一卷中風。 
〔勞嗽〕\x噙化丸\x 玉露霜 柿霜 貝母 百合 茯苓 海石 秋石 甘草 薄荷 硼砂（少許） 蜜丸。 
〔嗽痰〕\x立效方\x 蔞 杏 桔 貝 五味子 款冬 天冬 蔥 
白川椒（每歲一粒） 共為末，納豬肺中，荷葉包蒸，五更服。 
〔陽虛〕\x六味回陽飲\x 參 附 姜（各二錢） 熟地（五錢） 當歸（三錢） 草（一錢） 汗加黃 ，泄加 
白 
術、烏梅。 
〔陽虛〕\x理中湯\x 見一卷中風。 
〔虛寒〕\x八味丸\x 見一卷中風。 
〔肺痿〕\x太平丸\x 二冬 二母 二地 杏 桔 歸 款冬 阿膠 蒲黃 薄荷 京墨 麝 蜜丸。 
〔肺痿〕\x白鳳膏\x 白鴨（一隻） 元棗（二升） 參苓平胃散（一升） 陳酒（一瓶） 將鴨頂血滴酒 
內飲，再去鴨毛及肚雜，拭淨，將棗去核，每棗納參苓平胃末，入鴨腹，麻線扎定，砂鍋內煨，將酒三次添 
入，以干為度，共搗為丸。煎人參湯下。 
〔嗽喘〕\x都氣丸\x 六味丸加五味子。 
〔勞嗽〕\x潤肺膏\x 羊肺 杏仁 肺霜 蛤粉（各一兩） 真酥（一兩） 此與白鳳膏，葛可久方也。 
〔脾血〕\x酸棗仁湯\x 見一卷中風。 
〔心血〕\x養心湯\x 歸 二茯 川芎 半夏（各一兩） 柏子仁 棗仁 遠志 五味 人參 桂心（各五錢） 
炙草（一錢） 為散，煎服五錢。 
〔肝血〕\x柴胡疏肝湯\x 香附 柴胡 陳皮 芎 芍 枳 草 
〔腎血〕\x坎離既濟丹\x 二地 二冬 二茯 歸 芍 參 五味 萸 杞 蓯蓉 黃柏 遠志 棗仁 丹 
蜜丸。 
〔胃血〕\x犀角地黃湯\x 見一卷溫。 
〔殺蟲〕\x紫金錠\x 茨菇 五倍 大戟 辰砂 雄黃 麝香 
〔殺蟲〕\x蘇合香丸\x 見一卷中風。 
〔補虛〕\x養營湯\x 參 苓 術 草 地 芍 歸 味 志 陳 桂 姜 棗 水煎。 
〔鬼疰〕\x十疰丸\x 雄黃 巴霜（各一兩） 人參 細辛 附子 麥冬 皂角 桔梗 川椒 甘草（各五錢） 
蜜丸。 
〔殺蟲〕\x桃奴丸\x 桃奴（七個另研） 玳瑁（鎊細一兩） 安息香（一兩） 同熬成膏。另以辰砂 
犀角（各五錢） 琥珀 雄黃（各三錢） 麝香 冰片 牛黃（各二錢） 桃仁（十四個） 共研細，和膏為丸芡子 
大，封固陰乾，每 
次一丸，參湯下。 

<目錄>卷之二\勞瘵論治
<篇名>勞瘵脈案
屬性：劉氏 陰瘧延久暫愈，臨蓐後將息失宜，膚粟骨戰，寒熱沉綿，陰陽二維不司統束護衛。用理陽攝陰法∶ 
鹿角霜、補骨脂、當歸（各一錢）、潞參、杞子、遠志（各二錢）、茯神（三錢）、生白朮（八分）、炙草 
（六分）、小麥（半合）、紅棗（五枚）。十服諸症漸減。但右脈沉小，左寸虛。原方去鹿角、杞子、骨脂， 
加補心脾之藥，用山藥、棗仁、蓮子、白芍（俱炒）。數服飲食進，寒熱除。繼由變生反目，氣逆咳嗽，失 
音面晦，是髒真日漓，神采內奪也，切忌清肺理嗽。速用五味、山藥、茯神、潞參、杞子、核桃肉、訶子皮、 
蓮、棗。數十服嗽止音復，後加調補獲痊。 
印氏 脈細澀，營衛素虧，秋冬背寒脛冷，經事愆期，從未孕育，乃沖、任、督經虛，宿恙延為勞 
怯重症。近日咳嗽，唾痰多，在夜半及清晨為劇。想脾聚宿痰，寤時為呼吸引動，因嗆咳不已，先服平嗽煎劑，再 
訂膏方，專理奇脈。川貝、甜杏仁、蔞皮（俱炒研）、茯苓、前胡、橘紅、白朮、炙草、潞參、桑皮（蜜炙）、 
姜棗煎。三服嗽定，去蔞皮、前胡，加蓮子、山藥、五味、杞子（俱炒），再服數劑。俟嗽愈，服膏方∶ 
骨脂、杞子、沙苑、歸身、杜仲、菟絲餅、核桃肉、芡實（炒）、牛膝（酒蒸）、首烏（制）、茯神、玉 
竹同熬，用鹿角膠加倍收膠。日服五錢，宿恙漸瘳。 

<目錄>卷之二
<篇名>咳嗽論治
屬性：肺為華蓋，職司整肅，自氣逆而為咳，痰動而為嗽，其症之寒熱虛實，外因內因，宜審辨也。肺寒嗽必 
痰稀面白，畏風多涕，當溫肺固衛。款冬、紫菀之屬，加入玉屏風散。肺熱嗽必痰稠面紅，身熱喘滿，當降火清 
痰。黃芩、花粉、海石、栝蔞、玉竹之屬，加入清肺飲。肺虛嗽必氣逆汗出，顏白飧泄，當補脾斂肺。六君子 
湯加山藥、五味子之屬，肺實嗽必頓咳抱首，面赤反食，當利膈化痰。瀉白散加杏、蔞、姜、橘之屬。外因者， 
六淫之邪，自表侵肺，治用辛散，則肺清而嗽止；內因者，五損之病，自下 
及上，治在甘潤，則肺清而嗽安。治外因嗽，感風者辛平解之，桂枝、防風之屬。感寒者辛溫散之，紫蘇、 
姜、杏之屬。感暑者辛涼除之，香薷、薄荷、竹葉之屬。感濕者苦降淡滲之，濃朴、通草、薏仁之屬。感燥者 
甘涼清潤之，玉竹、花粉、百合之屬。感火者甘寒苦辛滌之。麥冬、石膏、桔梗、山梔、象貝之屬。濕熱痰 
火阻氣，清降辛泄之。茯苓、沙參、杏仁、前胡、桑皮之屬。治內因嗽，肝膽氣升犯肺者，泄木降逆。鈎藤、 
梔子、枳殼、丹皮、陳皮之屬。土虛不生金者，胃用甘涼，參、麥、山藥、扁豆之屬。脾用甘溫。四君、姜、 
棗之屬。腎陰虛火炎金燥者，熟地、五味、人乳、燕窩、阿膠、胡桃之屬。滋液填精。腎陽虛水泛為痰者， 
益智、沉香、沙苑子、腎氣丸之屬。納氣歸腎。勞心動火者，歸脾湯去木香，加麥冬、五味，熬膏蜜收服。 
潤養心血。久嗽不已，人參蛤蚧散、噙化丸、劫嗽丸。 
經雲∶五臟六腑皆令人咳，非獨肺也。肺咳則喘息有音。千金五味子湯去續斷、地黃、赤小豆，加麥 
冬、玉竹、細辛。心咳則心痛喉中如梗。涼膈散去硝黃，加黃連、竹葉。肝咳則脅痛。枳殼煮散去芎、防， 
加肉桂、橘紅、蘇子。脾咳則右 下腋下脅痛引肩背。六君子湯加枳殼、桔梗。腎咳則腰背引痛。都氣丸加 
參、麥。胃咳則嘔甚，長蟲出。異功散加川椒、烏梅。膽咳則嘔膽汁。小柴胡湯。大腸咳則遺矢。赤石脂禹余 
糧湯。小腸咳則失氣。芍藥甘草湯，膀胱咳則遺溺。茯苓甘草湯。三焦咳腹滿不欲食飲。七氣湯加黃連、 
枳實。夫五臟久咳，乃移六腑，脾咳不已則胃受，肝咳不已則膽受，心咳不已則小腸受，肺咳不已則大腸 
受，腎咳不已則膀胱受，六腑久咳不已則三焦受。然終不離乎肺脾腎也。蓋肺為貯痰之器，脾為生痰之源。 
而腎與肺實母子之髒，因痰致咳者，痰為重，主治在脾。因咳動痰者，咳為重，主治在肺。無痰乾咳者， 
陰虛為重，主治在腎。景岳謂虛勞乾咳，乃肺腎不交，氣不生精，精不化氣，當分有火無火治之。如髒平無 
火，止因肺虛，補氣自能生精。宜五福飲之類。如髒氣微寒，非辛不潤，補陽自可生陰。宜理陰煎，或六 
君湯。如內熱有火，須保真陰，壯水自能制火。宜一陰煎或貝母丸。切忌消痰開郁，使氣愈 
耗，水愈涸也。其脾肺虧損，致咳嗽喘促，畏寒嘔瀉，及脈見細弱，症見虛寒，咳久不已者，均勿清嗽，但 
補元氣，嗽自止。六味回陽飲，或理中湯、劫勞散、八味地黃丸。 
以四時論之，春季咳木氣升也，治宜兼降。前胡、杏仁、海浮石、栝蔞仁之屬。夏季咳火氣炎也，治宜 
兼涼。沙參、花粉、麥冬、知母、元參之屬。秋季咳燥氣乘金也，治宜清潤。玉竹、貝母、杏仁、阿膠、百合、 
枇杷膏之屬。冬季咳風寒侵肺也，治宜溫散。蘇葉、川芎、桂枝、麻黃之屬。以一日計之，清晨嗽為氣動宿痰， 
二陳湯加貝母、枳殼、桑白皮、枇杷葉、橘紅。上午嗽屬胃火，石膏、川斛之屬。午後嗽屬陰虛，四物、 
六味等湯。黃昏嗽屬火浮於肺，當斂而降之，五味子、五倍子之屬。夜半嗽為陽火升動，宜滋陰潛陽。六味 
丸加牡蠣、淡菜之屬。肺本嬌髒，畏熱畏寒，火刑金爍，故咳，無痰有聲。水冷金寒，故嗽，無聲有痰。當 
分新久虛實治之。感風暴嗽，鼻流清涕；桂枝湯加蔥豉。感寒暴嗽，肩背怯冷；華蓋散。兼感風寒暴嗽，鼻 
塞聲重；芎蘇飲。咳逆倚息不得臥。小青龍湯。風溫化燥嗆咳，金匱麥門冬湯去半夏，加玉竹、沙參、杏仁、 
貝母。火熱嗽，喉啞痰稠，加減涼膈散。感濕致嗽，面目浮腫，豆豉、杏仁、通草、滑石、半夏、茯苓、大 
貝之屬。一咳痰即出，脾濕勝也。二陳湯加術、薏、防己。連咳痰不出，肺燥甚也。桔梗湯去桑皮、防己， 
加玉竹。客邪傷肺，久嗽不止，安嗽化痰湯。久嗽中氣虛，營衛兼損，歸 建中湯。肉傷嗽，脈虛氣乏，補 
中益氣湯去升柴，加麥、味。脾虛食減久嗽，歸 異功散加白芍、南棗。胃虛嘔逆作咳，大半夏湯加砂仁、茯 
苓、橘紅、煨姜。肺胃虛寒，咳沫吐食，溫肺湯。寒飲停胃，攻肺致咳，半夏溫肺湯。上氣嗆咳脅痛，肝木 
乘肺也，七氣湯加白芍、金橘。思慮勞神干嗽，心火刑金也，生脈散加茯神、貝母、熟地、棗仁、龍眼肉。 
腎虛肺燥喘咳，都氣丸加麥冬。喘嗽痰多，怯冷，生料腎氣丸煎服。肺虛喘嗽吐血，門冬清肺飲。咳痰見血， 
脈虛數，六味丸料煎加阿膠、秋石。 
〔嗽〕傷風嗽，惡風自汗脈浮。加味桂枝湯。傷寒嗽，惡寒無汗，脈緊。加味麻黃湯。風寒嗽，痰多 
氣逆。六安煎。寒包熱， 
熱郁肺俞，遇秋冬寒涼輒發咳，寸脈堅，聲音窒，但解其寒而熱自散。麻杏石甘湯，或金沸草散。熱包寒， 
先傷風寒，痰嗽未止，更傷炎熱，嗆咳聲嘶，宜兩解其邪。葳蕤湯加減。風熱咳，風郁化熱，宜辛涼散解。薄 
荷、桔梗、杏仁、蘇梗、桑皮之屬。風溫嗽，風溫上侵，頭脹咽痛，嗆咳失音，宜清輕涼解。桑葉、象貝、 
連翹、薄荷、杏仁、沙參、桔、甘之屬。溫邪嗽，春冬溫邪犯肺，嗆咳氣窒喉痛。治同風溫。如熱郁者，加 
山梔、豆豉、鬱金、甘蔗、蔞霜、川貝母。暑嗽，暑熱蒸嗽，及暑風襲入肺衛，寸脈大，喉癢口渴，俱宜微辛 
微涼。竹葉、蔞皮、杏仁、石膏、薄荷、香薷。暑兼濕，咳而痰稠，氣阻溺澀，宜苦降淡滲。濃朴、黃芩、 
蘇子、苡仁、滑石、通草、花粉、西瓜翠衣，或益元散。燥嗽，秋燥嗽渴，氣促，宜甘潤。玉竹、沙參、 
麥冬、梨、蜜、杏仁、蔗汁之屬，或復脈湯去姜、桂。火嗽，火逆上氣，咽喉不利。金匱麥門冬去半夏， 
加沙參、栝蔞、桔梗。火熱乘肺，咳唾有血。千金麥門冬湯去麻黃、姜。 
〔喘嗽〕咳而上氣，蘇子膏。喘咳發熱自汗，安肺湯。咳逆上氣，喉中有水雞聲響，射干麻黃湯。肺 
脹喘咳，鼻扇肩抬，越婢加半下湯。咳而喘急，咽燥如有塞，唾血者，杏仁膏。肺虛久嗽作喘，補肺阿膠散。喘促 
脈沉數，五味子湯。 
〔勞嗽〕虛勞乾咳，瓊玉膏，或金水六君煎。脾肺傷損，勞嗽，憎寒壯熱，團參飲子。心腎虛，發熱盜 
汗，勞嗽無痰，劫勞散。咳而無痰者，人參同蜜煎桃肉細嚼，或二味煎服，名觀音應妙散。脾肺虛寒，怯冷 
痰嗽，加味理中湯。腎陰虛，脈細數，下午寒熱，乾咳頰紅，晨服異功散，夜服六味丸。腎陽虛，脈微弱， 
水泛為痰，七味地黃丸。肺勞久嗽，飢則胸中大痛，視上唇有白點如粞者，此蟲齧其肺，百部膏加烏梅、檳 
榔。下其蟲自愈。經年嗽，藥不瘥，余無他症者，與勞嗽異。一味百部膏。有暴嗽，諸藥不效，服生料鹿茸 
丸即愈。乃腎虛也，不可以暴嗽而疑遽補之非。 
〔啞嗽〕氣促滿悶失音，通聲煎。肺實痰壅，宜杏、桔、蔞、橘、貝、枳、竹葉之屬。肺虛喉燥，宜生 
脈散加玉竹、款冬花、 
蜜。外感包熱者，細辛、半夏、蜜、姜辛散之。內傷火刑金者，六味湯合生脈散。頓咳至聲不出者，痰鬱火邪， 
桔梗湯加貝母、枇杷葉。久嗽失音，杏仁膏。 
〔肺脹〕上氣喘脹，脈浮大，越婢加半夏湯。肺脹咳喘，脈浮，心下有水氣，小青龍加石膏湯。肺脹咳 
左右一偏不得臥，動則喘急息重，此痰挾血瘀。宜當歸、丹皮、赤芍，桃仁、枳殼、桔梗、半夏、甘草、竹瀝、姜 
汁。如外邪去後，宜半夏、海石、香附、栝蔞仁、甘草為末，薑汁蜜調噙之。 
〔嗽吐〕咳嘔並作，為肺胃俱病，先安胃氣，二陳湯加蘆根、薑汁、枇杷葉，虛者六君子湯加桔梗 
咳吐，痰食俱出，二陳湯加枳、術、杏仁、細辛。食積痰嗽，二陳湯加栝蔞、山楂、萊菔子、枳實、曲 。 

<目錄>卷之二\咳嗽論治
<篇名>咳嗽脈候
屬性：咳嗽脈，浮為風，緊為寒，洪數為熱，濡細為濕。寸關澀難，而尺內弦緊，為房勞陰虛。右關濡大，為 
飲食傷脾。左關數弦，為疲極肝傷。遲澀肺寒，洪滑痰多，弦澀血少。脈出魚際，為逆氣喘急。肺脈微急， 
咳而唾血，脈或沉或浮，聲不嘶者可治；脈來洪數，形瘦面赤，腎氣衰而聲啞者難療。亦有肺絡痰壅聲啞者， 
不在此例。暴嗽不得臥為肺脹，可治；久嗽左不能臥，為肝傷；右不能臥，為肺損，皆難治。久嗽脈弱者生， 
實大數者死。咳嗽形羸，脈形堅大者死，沉緊伏匿者死；浮直者可治，浮軟者易治，咳而脈虛，必苦胃，以有 
支飲在胸中也。 

<目錄>卷之二\咳嗽論治
<篇名>附方
屬性：〔固衛〕\x玉屏風散\x 見一卷中風。 
〔清痰〕\x清肺飲\x 杏 貝 苓（各一錢） 桔 草 五味 陳（各五分） 姜（三片） 
〔火嗽〕\x清肺飲\x 二母 杏 桔 薄荷 赤茯 天冬 甘草（各七分） 前胡 桑皮 枳殼（各一錢） 
〔補脾〕\x六君子湯\x 見一卷中風。 
〔瀉肺〕\x瀉白散\x 見一卷火。 
〔補陽〕\x腎氣丸\x 八味丸加 牛膝 車前 
〔養血〕\x歸脾湯\x 見本卷勞瘵。 
〔久嗽〕\x人參蛤蚧散\x 人參（五錢） 蛤蚧（酥炙一對） 杏仁 甘草（各五錢） 二母 茯苓 桑皮（各三兩） 
茶服。 
〔久嗽〕\x噙化丸\x 熟地 阿膠 五味 貝母 款冬 杏仁 人參 甘草 蜜丸。 
〔久嗽〕\x劫嗽丸\x 訶子 百藥煎 荊芥 蜜丸。 
〔肺咳〕\x千金五味子湯\x 五味 桔梗 紫菀 炙草 續斷（各一錢） 竹茹（三錢） 赤小豆（一撮） 
生地 桑皮（各五錢） 
〔心咳〕\x涼膈散\x 見一卷中風。 
〔肝咳〕\x枳殼煮散\x 枳殼 桔梗 甘草 細辛 葛根 肉桂 橘紅 蘇子 姜 棗 
〔腎咳〕\x都氣丸\x 見一卷火。 
〔胃咳〕\x異功散\x 見一卷中風。 
〔膽咳〕\x小柴胡湯\x 見一卷溫。 
〔大腸咳〕\x赤石脂禹餘糧湯\x 赤石脂 禹餘糧（各二兩研） 水煎。 
〔小腸咳〕\x芍藥甘草湯\x 白芍 甘草（各四錢） 水煎。 
〔膀胱咳〕\x茯苓甘草湯\x 茯苓（二錢） 炙草（一錢） 桂枝（二錢半） 姜（五大片） 水煎。 
〔三焦咳〕\x七氣湯\x 半夏（五錢） 濃朴（三錢） 茯苓（四錢） 紫蘇（二錢） 姜 棗 水煎，名三因四 
七湯。 
〔補氣〕\x五福飲\x 見一卷中風。 
〔補陽〕\x理陰煎\x 熟地（三錢） 當歸 炮姜（各二錢） 炙草 肉桂（各一錢） 
〔壯水〕\x一陰煎\x 熟地（三錢） 生地 白芍 麥冬 丹參（各二錢） 牛膝（錢半） 甘草（一錢） 
〔壯水〕\x貝母丸\x 二母 二冬 二地 歸 芍 甘草 
〔補陽〕\x六味回陽飲\x 見本卷勞瘵。 
〔補陽〕\x理中湯\x 參 姜 術 草 加陳、苓、辛、夏、五味、棗，名加味理中湯。 
〔治損〕\x劫勞散\x 歸 芍（各錢半） 熟地（二錢） 參 甘草 五味 阿膠（各一錢） 半夏（二分） 
〔壯陽〕\x八味丸\x 見一卷中風。 
〔消痰〕\x二陳湯\x 見一卷中風，加蘇、杏、桔，名加味理中湯。 
〔補血〕\x四物湯\x 地 芍 歸 芎 或加阿膠。 
〔風嗽〕\x桂枝湯\x 桂 芍 草 姜 棗 
〔散寒〕\x華蓋散\x 麻黃 蘇子 桑皮 杏仁 赤茯 橘紅（各一錢） 甘草（五分） 姜 棗 
〔疏風〕\x芎蘇飲\x 參 蘇 夏 苓 陳 草 枳 桔 芎 柴 木香 葛根 姜 棗 
〔行水〕\x小青龍湯\x 麻 桂 辛 芍 姜 草 夏 
〔潤燥〕\x金匱麥門冬湯\x 見一卷燥。 
〔降火〕\x加減涼膈散\x 翹 梔 芩 草 荷 桔 竹葉 
〔疏肺〕\x桔梗湯\x 杏 蔞 枳 桔 歸 草 貝 苡仁 桑皮 防己 百合 姜 
〔止咳〕\x安肺化痰湯\x 杏 葛 枳 桔 半夏 橘紅 桑皮 炙草 茯苓 紫蘇 前胡 麻黃 
〔營衛〕\x歸 建中湯\x 桂 芍 草 棗飴糖 名小建中湯，此加歸、 。 
〔補中〕\x補中益氣湯\x 見一卷中風。 
〔扶脾〕\x歸 異功散\x 即異功散加歸、 。 
〔調胃〕\x大半夏湯\x 半夏 人參 白蜜 
〔溫肺〕\x溫肺湯\x 白芍（桂汁炒） 半夏 姜 五味 辛 枳 肉 桂 姜 棗 
〔清肺〕\x生脈散\x 見一卷暑。 
〔風嗽〕\x加味桂枝湯\x 即桂枝湯加 防風 杏仁 前胡 細辛 
〔寒嗽〕\x加味麻黃湯\x 麻 桂 杏 草 名麻黃湯，此加半夏、橘紅、蘇葉、姜、棗。 
〔豁痰〕\x六安煎\x 陳皮（錢半） 半夏 茯苓（各二錢） 炙草 杏仁（各一錢） 白芥子（五分） 
〔寒包熱〕\x麻杏石甘湯\x 麻 杏 石 草 
〔散風〕\x金沸草散\x 旋復花（即金沸草） 前胡 細辛（各一錢） 荊芥（錢半） 赤茯（六分） 半夏（五分） 
炙草（三分） 姜 棗 
〔熱包寒〕\x葳蕤湯\x 見一卷溫。 
〔利濕〕\x益元散\x 見一卷溫。 
〔潤燥〕\x復脈湯\x 見一卷中風。 
〔清熱〕\x千金麥門冬湯\x 見一卷燥。 
〔定喘〕\x蘇子膏\x 蘇子 杏仁 生地 薑汁 白蜜收膏。 
〔保肺〕\x安胃湯\x 參 苓 術 草 歸 芍 芎 麥 五味 桑皮（各一錢） 阿膠（錢半） 姜（三片） 
〔上氣〕\x射干麻黃湯\x 射干（三錢） 麻黃 五味（各一錢） 細辛（八分） 紫菀 款冬（各三錢） 半夏（二 
錢） 姜 棗 
〔肺脹〕\x越婢加半夏湯\x 麻 石 姜 草 棗 名越婢湯，此加半夏。 
〔喘咳〕\x杏仁膏\x 杏仁 阿膠 蘇子（各二兩） 真酥（三兩） 薑汁（一合） 白蜜五合收膏。 
〔久咳〕\x補肺阿膠散\x 人參 阿膠（各一兩三錢） 茯苓 馬兜鈴 糯米（各五錢） 杏仁（二十粒） 
炙草（四錢） 為末，每服三錢。 
〔喘促〕\x五味子湯\x 參 杏 麥 味 陳 姜 棗 
〔乾咳〕\x瓊玉膏\x 見一卷燥。 
〔勞嗽〕\x金水六君煎\x 熟地（三錢） 當歸 半夏 茯苓（各二錢） 陳皮（錢半） 炙草（一錢） 
〔脾肺〕\x團參飲子\x 人參 紫菀 阿膠 百合 細辛 款冬 杏仁 天冬 半夏 五味 桑葉 甘草 
〔無痰〕\x觀音應夢散\x 人參 白蜜 核桃肉 或煎服。 
〔水泛〕\x七味地黃丸\x 見一卷中風。 
〔殺蟲〕\x百部膏\x 百部一味熬。 
〔補陽〕\x鹿茸丸\x 鹿茸 牛膝 五味（各二兩） 石斛 巴戟 附子 川楝 山藥 肉桂 杜仲 澤瀉 
（各一兩） 沉香（五錢） 酒糊丸。 
〔啞嗽〕\x通聲煎\x 杏仁 五味 木通 菖蒲 人參 桂心 款冬 細辛 竹茹 真酥 薑汁 白蜜 棗肉 
〔火郁〕\x桔梗湯\x 桔梗 梔子 黃芩 前胡 貝母 知母 香附 薄荷 

<目錄>卷之二\咳嗽論治
<篇名>咳嗽脈案
屬性：楊氏 秋間嗆嗽，子午刻尤甚，咳則傾吐，晡後熱渴面赤，經期錯亂。此肺受燥邪，不司肅降為標；金 
受火克，不能生水為本。急則治標，先於潤劑兼佐咸降。用杏仁、蔞仁、蘇子、半夏、丹皮、麥冬、百合。 
三服咳吐已止，能納食而虛火已退。後用燕窩清補肺氣，再用六味丸料，加白芍、五味、淡菜熬膏，蜜收服愈。 
張氏 產後感風咳嗽，用辛散輕劑不效。改用阿膠、五味、當歸、潞參、茯苓、甘草、甜杏仁炒研， 
一啜而安。可知橘、桔、芎、蘇，虛體慎用。 
族某 乾咳無痰，臥覺氣自丹田沖逆而上，則連咳不已，必起坐稍定，是氣海失納矣。診脈右尺偏大， 
腎陽易旺，寐後肺氣不敢下交於腎，延久即喘之萌，速固其根蒂為要。三才固本丸服效。按肺主氣而氣根於 
丹田（腎部），故肺腎為子母之髒，必水能制火，而後火不刑金也。二冬清肺熱，二地益腎水，人參補元氣， 
氣者水之母也。 
毛 衰年久嗽，自秋入冬，憎寒食減，口不知味，脈虛少力，為脾肺俱傷，中氣不足之候。宜扶脾陽以 
生肺金，潞參、茯神、炙草、山藥、黃 、炮姜、五味、紅棗、湖蓮。數服漸愈。 
洪 冬季乾咳，夜半特甚。醫用杏、蔞、橘、姜、桑皮等藥，氣促不止。診其脈兩尺洪而大，此陽失 
潛藏，金畏火炎象也。六味湯去萸、丹，加五味、百合、白芍，漸愈。此症若專治肺，延久不痊，必成上損， 
須壯水以制龍火之亢逆，而嗽自平。 
鍾 中年肝腎陰虛，尺脈偏旺，夜熱咳嗽。醫藥數月，或以咳為肺有蓄水，或以嗽為外感寒邪，浸至頭 
暈眩口乾，下元乏力，近又憎寒減食，面色萎悴，足心如烙。據脈論症，必由夢泄傷精，漸成勞嗽無疑。 
今懍懍怯寒，食不甘味，毋使陰傷及陽，延及下損及中之咎。六味湯熟地炒用，加參、五味、貝、蓮。 
七服熱減 
嗽輕。又照六味湯去萸、瀉，加石斛、麥冬、貝母、五味、潞參、蓮子。煎服數劑，接服丸方，用前藥加魚鰾、 
淡菜等，蜜丸而愈。 
毛 久嗽夜甚，晨吐宿痰酸沫，脈右虛濡，左浮長。已似木氣貫膈犯肺，乃因臂痛，服桂枝、川烏等 
藥酒。肺為嬌髒，不受燥烈，嗆咳益加，喘急上氣，此為治病添病。當主以辛潤，佐以酸收，經所謂肺苦氣 
上逆，以酸補以辛泄也。清肺飲去桔梗，加白芍、蘇子、桑皮（蜜炙）。數服痰咳稀，喘亦定，但納谷少。 
用培土生金法，去桑皮、五味，加山藥、苡米（俱炒）、潞參、茯神、蓮子、炙草、南棗、粳米煎湯，數服 
而食進。 
王姓兒 秋涼感風，夜熱，頓咳連聲，臥則起坐，立即曲腰，喘促吐沫，汗出痰響。由風邪侵入肺俞， 
又為新涼所束，痰氣交阻。法宜辛散邪，苦降逆。用桔梗、紫蘇、杏仁、前胡、橘紅、淡姜，熱嗽減。一外科 
以為症感秋燥，用生地、五味、白芍、貝母等藥。予曰風邪貯肺，可酸斂乎？痰涎阻氣，可膩潤乎？即單用姜 
汁一杯，溫服可也。頻以匙挑與而愈。 
李 春溫痰火壅肺，宵咳上氣，臥不着枕，心神恍惚，脈浮洪，舌絳口乾溺赤。治宜整肅太陰，兼佐除 
煩。杏仁、蔞仁、桔梗、貝母、豆豉、山梔、連翹、枇杷葉、蔗汁。二服嗽稀得寐，因遠客勞神，心營耗損， 
參用養營安神。生地、百合、棗仁、杏仁、茯神、貝母、沙參、甘草。二服心神安，胃陰亦復，可冀加餐， 
嗣因內人語言棖觸，氣鬱生涎，改用溫膽湯而痊。 
巫氏女甥 年十四，乾咳脈數，頰紅，夜熱無汗，此虛陽升動，肺金受爍，若不滋化源，陰日涸，損根 
伏矣。據述天癸未至，白帶頻下，始信真元不固。乃以潞參、山藥、茯神扶脾元，白芍、丹皮瀉陰火，甜杏仁、 
百合止咳，五味、訶子斂肺，炙草、紅棗和中調營，一服嗽輕。加熟地、石斛而蒸熱退。即用前藥去百合、訶子、 
石斛，加芡實、蓮子，蜜丸。常服效。 
糜 六旬，素患失血，今冬溫夾虛，痰嗽氣阻，咳則脅痛汗出，熱煩口乾，脈歇止。醫用消散，痰嗽益劇。 
更醫乃用炒術、半夏、朴、柴等味。余曰∶術、夏守而燥，朴、柴溫而升，此症所忌，況質本陰虧，溫易化燥， 
宜辛潤以利肺氣則安。用杏仁、 
栝蔞、貝母、桑皮（蜜炙）、橘皮、釵斛、前胡、赤苓。一服安寐，嗽去八九，脅痛頓減，脈亦和。乃用燕窩 
湯煎潞參、茯神、杏仁、貝母、山藥、栝蔞、桑皮。再服更適，轉側如意矣。 
服侄 勞倦內傷嗽，用桔、蘇、旋復等劑，病加。診脈小數。右尺稍大，乃陰虛致嗽，忌服表散。以五 
味、甜杏仁、白芍、貝母、潞參、杞子、茯苓、蓮、棗，二服嗽減。又三服，加熟地、山藥等，尺脈乃斂。 
酈 冬陽不潛，龍焰上擾灼肺，嗆嗽帶紅，劇在宵分。少年氣促，脈虛數，懍寒夜熱，損怯已成。想誦讀 
陽升，寐中必有遺泄，心腎不交，精關失固，且口不甘味，食減於前，下損及脾，無清嗽治痰之理。燕窩清補， 
希冀嗽止痰消，恐初春氣已交，懍寒必憎，安望嗽減。益脾肺，交心腎，調理如法，寒熱可止，嗆嗽可平。 
潞參、山藥、茯神、生黃 皮、桑皮（蜜炙）、甜杏仁、五味、枇杷葉、蓮子、棗仁、阿膠、龍骨，數服嗽 
減寒止，痰血若失。去枇杷葉、龍骨、阿膠，加炒熟地、丹皮，熱漸退。嗣用潞參、熟地、山藥、茯神、遠志、 
黃（蜜炙）、龍骨、白芍、棗仁、五味、龍眼肉熬膏。二料全愈。 

<目錄>卷之二
<篇名>肺痿肺癰論治
屬性：肺痿者津枯葉悴，因熱在上焦，咳久傷肺，始則寒熱自汗，口吐濁沫，或吐紅絲膿血，脈數而虛者是也。 
肺癰者，咽干吐膿，因風熱客肺，蘊毒成癰，始則惡寒毛聳，喉間燥咳，胸前隱痛，痰膿腥臭，按右脅必痛， 
着左臥則喘，脈滑數有力者是也。肺痿傷在無形之氣，氣傷者調其元。肺癰毒結有形之血，血結者排其毒， 
此治法之概也。分而論之，肺痿由津液枯燥，至肺管日窒，咳聲不揚，動即氣喘，治在補氣血，生津液，佐以 
止嗽消痰。宜人參、玉竹、五味、阿膠、白芍、麥冬、當歸、熟地、紫菀、川貝、杏仁等。其肺勞成痿，虛熱 
咳血者，人參固本丸，不時噙化。肺虛喘急自汗者，安肺湯。往來寒熱，自汗煩渴者，紫菀散加銀柴胡，姜 
用蜜制。咳膿血，發熱盜汗者，劫勞散。涎唾多，心中 
溫溫液液者，炙甘草湯。痰嗽午熱聲嘶者，紫菀散加丹皮、姜、棗。喘咳失音咯血者，人參蛤蚧散。其虛寒羸 
瘦，噓吸胸滿者，千金生薑溫中湯。凡肺痿症，咳唾咽燥，欲飲水者，自愈。張口短氣者，危。肺傷咯血喉 
啞者，不治。肺癰由熱蒸肺竅，至咳吐臭痰，胸脅刺痛，呼吸不利，治在利氣疏痰，降火排膿，宜安肺桔梗湯。 
初起肺受風寒喘嗽者，小青龍湯散解之。喘不得臥，胸脹者，葶藶大棗瀉肺湯瀉之。肺氣不化，水道不利者， 
葦莖湯疏利之。葦莖湯大疏肺氣，使濕濁悉從溺孔去。咳逆上氣，時時唾濁者，皂莢丸滌之。皂莢丸蕩滌痰 
濁，無堅不入。咳膿腥穢者，桔梗湯開提之。咳而短氣溺少者，參 補肺湯調之。體倦食少脾虛者，參術補脾 
湯養之。膿已 者，排膿散，或金鯉湯，或薏苡根煎汁飲，大效。痰中帶血胸痛者，枯梗杏仁煎，或肺癰神湯 
主之。吐膿咽痛者，甘桔湯加杏仁、貝母。癰久不斂者，川槿湯。如思慮勞心致動陰火，痰臭轉甚者，六味丸 
加麥冬、紫菀。二症潰後，宜補脾肺，滋腎水，不宜專攻其瘡。凡肺癰症初起，痰覺腥臭，用陳醃芥鹵溫服， 
或濃煎荷葉汁加白蜜服效。咳則微痛，痛在胸右，為肺之長葉，坐臥如常，飲食知味者，易治；若潰後寒熱脅 
痛，痛在胸左，為肺之短葉，或坐臥不安，飲食無味者，難治；若喘鳴不休，坐不得臥，咯吐膿血，色如敗鹵， 
飲食艱進。聲啞鼻扇者，不治。肺癰已破入風者，濃煎蔥白香豉湯頻服。然多不救。 

<目錄>卷之二\肺痿肺癰論治
<篇名>肺痿肺癰脈候
屬性：脈數而虛者肺痿，數而實者肺癰。微緊而數者未成膿，緊甚而數者已成膿。吐膿如米粥者難治，嘔膿不 
止者，脈浮洪而大者難治。肺痿六脈浮澀而急，或細數無神者死。肺癰潰後，脈忌短澀，緩滑面白者生，弦急面 
赤者死。 

<目錄>卷之二\肺痿肺癰論治
<篇名>附方
屬性：〔肺勞〕\x固本丸\x 見一卷中風。 
〔肺喘〕\x安肺湯\x 見本卷咳嗽。 
〔嗽血〕\x紫菀散\x 人參 桔梗 茯苓（各一錢） 阿膠 甘草 紫菀（各五分） 知母 貝母（各錢半） 
五味子（十五粒） 
〔虛勞〕\x劫勞散\x 見本卷咳嗽。 
〔涎唾〕\x炙甘草湯\x 見一卷中風。 
〔喘咳〕\x蛤蚧散\x 蛤蚧（十對酥炙） 二母 桑皮 茯苓（各二兩） 人參 甘草（各三兩） 杏仁（五錢） 
為末，每服三錢。 
〔虛寒〕\x生薑溫中湯\x 姜 桂 陳 草 麻黃 
〔肺癰〕\x安肺桔梗湯\x 杏 蔞 枯 桔 歸 二母 桑皮 防己 百合 苡仁 地骨 葶藶 五味 草 
〔表邪〕\x小青龍湯\x 見本卷咳嗽。 
〔宿水〕\x葶藶大棗湯\x 甜葶藶（三錢，炒研） 大棗（十枚，去核） 
〔疏利〕\x葦莖湯\x 蘆管（取節） 薏仁 桃仁 瓜瓣 甜瓜子 
〔降濁〕\x皂莢丸\x 皂莢去皮弦子，酥炙研末，蜜丸梧子大，以棗湯服三丸，日三服，夜一服。 
〔開提〕\x桔梗湯\x 見本卷咳嗽、疏肺。 
〔補肺〕\x參 補肺湯\x 參 五味 紫菀（各八分） 熟地 桑皮（各錢半） 水煎，加白蜜。 
〔健脾〕\x參術補脾湯\x 參 術（各二錢） 黃 （二錢半） 苓 歸 陳（各一錢） 桔 麥（各八分） 五 
味草（各四分） 
〔化膿〕\x排膿散\x 參 芷 五味 為末，每服三錢。 
〔排膿〕\x金鯉湯\x 活鯉魚（四兩） 貝母（一錢研） 以鯉魚去鱗雜，不見水，入貝母於魚腹，外以線扎之， 
浸童便，煮熟食之。 
〔胸痛〕\x桔梗杏仁煎\x 杏 貝 枳 翹 麥 草 銀花 阿膠 百合 夏枯草 紅藤 
〔吐膿〕\x甘桔湯\x 甘草 桔梗 
〔癰久〕\x川槿湯\x 川槿皮 白蘞 等分，水煎。 
〔陰火〕\x六味丸\x 見一卷中風。 
〔通用〕\x肺癰神湯\x 桔梗 銀花 炙 白芨（各一錢） 苡仁（五錢） 貝母（錢六分） 甘草節（錢半） 
陳皮（錢二分） 甜葶藶（炒八分） 姜（二片） 水煎。 

<目錄>卷之二\肺痿肺癰論治
<篇名>肺癰肺痿脈案
屬性：本 老年嗜飲熱火酒，致熱毒熏肺，發瘡主癰，咳吐穢膿， 
胸右痛，不利轉側，脈左大。初用桔梗湯去 、姜，加連翹、山梔，四服咳稀痛止。仍宜排膿解毒，用桔梗、 
銀花（各一錢）、貝母（錢半）、生薏苡（五錢）、當歸、甘草節、廣皮（各一錢二分）、白芨、生 （各一錢）、 
甜葶藶（炒七分）。數服膿稀瘡癰皆平。 
韋 嗽重痰腥，胸背隱痛，脈數有力，已成肺癰。此肺受風寒，蘊邪壅熱，宜疏痰導熱，則呼吸自利， 
不至脹痛喘急，而腥痰漸少。桔梗湯三服，兼用陳醃芥滷汁一杯溫服，愈。 
戴氏 元氣久削，痰嗽肺痿，寸脈虛數少神，難治之症。紫菀湯三服，阿膠水煨沖服。後去桔梗、 
知母，加山藥、蓮子、黃 ，取補土以生金，嗽熱漸減。 

<目錄>卷之二
<篇名>失音論治
屬性：肺為音所自出，而腎為之根，以肺通會厭，而腎脈挾舌本也。夫金空則鳴，失音一症，亦如金實則喑， 
金碎則啞，必辨其虛實，而後治法可詳。其寒包內熱，閉窒氣分致失音者，以麻杏湯之屬開其痹。其醉臥當風， 
邪干肺竅猝失音者，以蘇子湯之屬降其痰。其木火犯肺，咽干喉痹致失音者，以麥冬湯之屬潤其燥。其痰熱 
客肺，喘急上氣致失音者，以桔干湯之屬疏其壅。其逆風叫號，致傷會厭者，以養金湯之屬清其音。其暴嗽失 
音者，杏仁桑皮湯。久咳失音者，蛤蚧散。若由陰虛勞嗽聲嘎者，相火爍金也。百合固金湯去元參、桔梗， 
加五味、訶子，或扶羸湯去秦艽、柴胡。其內奪而厥，為喑痱者，腎虛也。地黃飲子減桂、附、戟。其中風症， 
舌喑不能言者，音如故而舌不掉也。虛者六君子湯加竹茹、薑汁，實者大秦艽湯，仍宜加減。其總治氣血虛燥， 
喉音不清者，清音湯、加減訶子湯、脂蜜膏方。此失音症治，大約潤肺滋腎之品，為宜也。 
《醫通》曰∶失音大都不越於肺，須分暴喑久喑。暴喑多是寒包熱邪，宜辛涼和解。消風散用薑汁沖 
服。肺虛傷風，喘咳聲嘶，千金酥蜜膏。火邪傷肺，咽痛聲啞，生脈散合六味丸，或豬脂白蜜熬膏挑服。久病 
失音，氣虛挾痰，宜滋肺腎之化源。生脈散下都氣丸。咽干聲槁，潤肺為主，生脈散加玉竹。若不應，生脈散噙 
童真丸。 
《景岳全書·因陣》載秘方竹衣麥冬湯。治勞瘵痰嗽聲啞不出難治者，服此神效。竹衣鮮者，一錢、 
竹茹三錢、麥冬二錢、竹葉十四片、甘草五分、橘紅五分、茯苓、桔梗各一錢、杏仁七粒、竹瀝一杯。煎七分， 
竹瀝和勻服。 
徐靈胎《指南批本》曰∶諸症失音，皆有可愈之理，惟用麥冬、五味、熟地、桂枝等藥，補住肺中痰 
火以致失音，則百無一生。又雲∶久嗽失音，必由藥誤。麥冬、五味是失音之靈藥也，服之久，無不失音者。 
倘風寒痰火，偶爾失音，即不治亦愈，但更加以麥冬、五味，則弄假成真矣。 

<目錄>卷之二\失音論治
<篇名>附方
屬性：〔開痹〕\x麻杏石甘湯\x 麻 杏 石 草 
〔降痰〕\x蘇子降氣湯\x 蘇子 橘紅 半夏 當歸 前胡 肉桂 濃朴 炙草 姜 一方有沉香，無肉桂。 
〔潤燥〕\x麥門冬湯\x 見一卷燥。 
〔疏壅〕\x桔干湯\x 荊 防 翹 桔 牛蒡 射干 元參 山豆根 竹葉 甘草 
〔清音〕\x養金湯\x 生地 桑皮 杏仁 阿膠 知母 沙參 白蜜 麥冬 水煎。 
〔暴喑〕\x杏仁桑皮湯\x 杏仁 桑皮 五味 紫菀 通草 貝母 薑汁 白蜜 沙糖 
〔久咳〕\x蛤蚧散\x 見本卷肺痿。 
〔補肺〕\x百合固金湯\x 二地 歸 芍 桔 貝 麥 草 元參 百合 
〔啞勞〕\x秦艽扶羸湯\x 柴胡（二錢） 人參 秦艽 當歸 鱉甲 地骨皮（各錢半） 紫菀 半夏 
炙草（各一錢） 姜 棗 水煎。 
〔喑痱〕\x地黃飲子\x 見一卷中風。 
〔啞風〕\x六君子湯\x 見一卷中風。 
〔啞風〕\x大秦艽湯\x 見一卷中風。 
〔虛燥〕\x清音湯\x 參 苓 歸 地 二冬 烏梅 訶子 阿膠 人乳 牛乳 梨汁 蜜 
〔清降〕\x訶子湯\x 訶子 桔梗 童便 水煎。 
〔咽痛〕\x脂蜜膏\x 豬脂 白蜜 
〔散邪〕\x消風散\x 參 苓 陳 草 荊 防 羌 芎 藿香 僵蠶 蟬蛻 濃朴 為末，茶調。 
〔潤肺〕\x千金酥蜜膏\x 真酥 崖蜜 飴糖 薑汁 生百部汁 杏仁 棗肉 柑皮 熬膏，溫酒和服。 
〔清補〕\x生脈散\x 人參 五味 麥冬 
〔清補〕\x六味丸\x 見一卷中風。 
〔納氣〕\x都氣丸\x 六味丸加五味。 
〔勞嗽〕\x童真丸\x 秋石 貝母 紅棗肉為丸，薄荷湯下。 

<目錄>卷之二\失音論治
<篇名>失音脈案
屬性：某 肺受冬溫，蘊而成熱，脈洪搏指，痰阻喉癢，嗆咳失音。與苦辛泄降痰火，清音自出，所謂金 
空則鳴也。用杏仁、桑皮、蔞皮、川貝、麥冬、橘紅、竹葉。三服嗆嗽平，惟溺赤，間有寒熱，前方加香豉、 
梔皮、赤苓、燈心。二服寒熱除，膈間覺燥，去桑皮、香豉，加白蜜三匙和服，二劑音漸復。 
族弟 怯症嗽久吐血，曾用熟地黃、阿膠、淡秋石、燕窩等藥獲愈。經十數載，至今秋寒熱宵嗽，勞則 
喉痛欲裂，氣急聲啞，呼吸有音，氣不歸源，實水虧火炎，金畏火灼重症。古雲∶金碎不鳴，務滋腎陰，俾金 
水相涵，冀龍焰稍熄而已。仿大補元煎，熟地黃（八錢）、山藥、白芍、百合（各三錢）、牛膝（蒸）、五味 
（焙。各八分）、洋參、棗仁、阿膠（水煨）、貝母（各二錢）、龜板（炙）、女貞子（各三錢）。三十劑後， 
精神稍復。兼服人乳數月，喜其胃納頗健，調理如法，可望延年。 
族子 因驚遺泄，嗆嗽聲啞，繼乃寒熱喉痛，梗礙妨食，口乾，脈細數。醫與清金降火，屢服不效。予謂水 
涸於下，火炎於上，心腎諸脈，挾咽循喉，既非肺痹梅核，無清肺降痰之理。宜滋填鎮攝，俾龍焰伏潛，喉痛 
息，寒熱漸止。方用熟地（四錢）、山藥、龍齒、杞子（炭）、天冬、元參、女貞子（各二錢）、茯神（三錢）、 
丹皮、 
柏子仁（各八分）、五味（四分）、淡菜（三錢），煎服甚適。時用白蜜及豬膚湯潤喉，喉痛寒熱若失。若精關 
扃固，月余不泄，即用原方去元參，加牡蠣、蓮子，煉蜜丸。竹葉湯下，庶望音復。後將煎劑去淡菜，加龜甲 
心、石斛、淡秋石，煎丸並服，漸效。乃誤信喉科鐵烙喉，大痛暈絕，遂成不救，惜夫！ 
王氏室女 久嗽失音，呼吸痰響，勞則發熱頰紅，乾飯稍納，粥入隨出。肺氣既失肅降，痰火升逆，擾 
及中宮，胃土運納不安，然胃虛谷少，脈來微數，非火滌痰所得效。治以平氣降逆，兼培胃氣，倘痰火一清， 
聲音可出。海浮石、蘇子、貝母、前胡、茯苓、山藥、炙草、薑汁、竹瀝和服。呼吸利，痰嗽平。再去前胡， 
加訶子、蛤粉，數服哮止而音漸復。 

<目錄>卷之二
<篇名>哮症論治
屬性：哮者，氣為痰阻，呼吸有聲，喉若拽鋸，甚則喘咳，不能臥息。症由痰熱內郁，風寒外束，初失表散， 
邪留肺絡。宿根積久，隨感輒發，或貪涼露臥，專嗜甜鹹，膠痰與陽氣並於膈中，不得泄越，熱壅氣逆，故 
聲粗為哮。須避風寒，節濃味，審其新久虛實而治之。大率新病多實，久病多虛；喉如鼾聲者虛，如水雞者 
實；遇風寒而發者為冷哮，為實；傷暑熱而發者為熱哮，為虛。其鹽哮、酒哮、糖哮，皆虛哮也。冷哮有二， 
一則中外皆寒，宜溫肺以劫寒痰；溫肺湯、鍾乳丸、冷哮丸，並以三建膏護肺俞穴。一則寒包熱，宜散寒以 
解鬱熱。麻黃湯、越婢加半夏湯。如邪滯於肺，咳兼喘者，六安煎加細辛、蘇葉。冬感寒邪甚者，華蓋散、 
三拗湯。外感寒，內兼微火者，黃芩半夏湯。熱哮當暑月火盛痰喘者，桑白皮湯，或白虎湯加芩、枳、栝蔞霜。 
痰壅氣急者，四磨飲、蘇子降氣湯，氣降，痰自清。痰多者吐之，勿純用涼藥，須帶辛散。小青龍湯探吐。 
腎哮火急者，勿驟用苦寒，宜溫劫之。用椒目五六錢，細研，分二三次，薑湯調服。俟哮止後，因痰因火治之。 
治實哮，用百部、炙草各二錢，桔梗三錢，半夏、陳皮各一錢，茯苓一錢半，一服可愈。治虛哮，用麥冬三 
兩，桔梗三錢，甘草二錢，一服可愈。此煎劑內，冷哮加乾薑一錢，熱哮加 
元參三錢，鹽哮加飴糖三錢，酒哮加柞木三錢，糖哮加佩蘭三錢，再用海螵蛸火 研末，大人五錢，小兒二錢， 
黑砂糖拌勻調服，一服除根。其遇濃味而發者，清金丹消其積食。傷咸冷凍飲料食而發者，白面二錢，沙糖二錢， 
飴糖化汁捻作餅，炙熟，加輕粉四錢，食盡，吐出病根即愈。年幼體虛者，分三四次服，吐後，用異功散加細 
辛。脾胃陽微者，急養正，四君子湯。久發中虛者，急補中，益氣湯。宿哮沉痼者，攝腎真，腎氣丸加減。 
總之，哮既發，主散邪；哮定，則扶正為主也。 

<目錄>卷之二\哮症論治
<篇名>附方
屬性：〔冷哮〕\x溫肺湯\x 見本卷咳嗽。 
〔溫肺〕\x鍾乳丸\x 鐘乳石（甘草湯煮研） 麻黃（醋湯泡焙乾） 杏仁 炙草 蜜丸。 
〔溫肺〕\x冷哮丸\x 麻 杏 辛 草 星 夏 川烏 川椒 白礬 牙皂 紫菀茸 款冬 神曲 糊丸。 
〔外治〕\x三建膏\x 天雄 川烏 川附 桂心 官桂 桂枝 細辛 川椒 乾薑（各二兩） 麻油熬，加黃 
丹，攤貼肺俞。 
〔散邪〕\x麻黃湯\x 麻 桂 杏 草 
〔散寒〕\x越婢加半夏湯\x 見本卷咳嗽。 
〔痰嗽〕\x六安煎\x 見本卷咳嗽。 
〔疏利〕\x華蓋散\x 見本卷咳嗽。 
〔疏解〕\x三拗湯\x 麻黃（不去節） 杏仁 甘草 姜 
〔清熱〕\x黃芩半夏湯\x 白芍 半夏 甘草（各二錢） 黃芩（三錢） 棗（四枚） 
〔降火〕\x桑白皮湯\x 芩 連 杏 貝 梔 夏 桑皮 蘇子 姜 
〔降火〕\x白虎湯\x 見一卷中風。 
〔降逆〕\x四磨飲\x 人參 沉香 檳榔 烏藥 等分，磨汁，煎服。 
〔降逆〕\x蘇子降氣湯\x 見本卷失音。 
〔探吐〕\x小青龍湯\x 見本卷咳嗽。 
〔濃味〕\x清金丹\x 蘿蔔子（蒸曬，一兩） 牙皂（燒存性，三錢） 薑汁為丸。 
〔脾虛〕\x異功散\x 見一卷中風。 
〔補中〕\x補中益氣湯\x 見一卷中風。 
〔攝腎〕\x腎氣丸\x 見本卷虛損。 

<目錄>卷之二\哮症論治
<篇名>哮脈案
屬性：包 哮症每十日一發，嗽痰夜甚，脈形俱屬虛寒。乃用六味滋陰，治不對症，焉能奏效。議補益中氣為 
虛哮治法，用潞參、山藥、茯苓、半夏、炙草、於術（炒）、杏仁、煨姜。數服而效。 
一小兒 冬春久哮，屢服治風痰之劑，不應。診其脈，知其脾弱，不能化乳濕，用四君子湯加薏苡、 
山藥、谷芽（俱炒）、制半夏。數服愈。 
湯氏 宿哮秋發，咳嘔氣急，暑濕為新涼所遏。宜辛平解散，用橘皮半夏湯加桔梗、象貝、杏仁、茯苓、 
枳殼、香薷、生薑。數服而平。 
王 丹溪治哮專主痰，每用吐法，不用涼劑，謂寒包熱也。今弱冠已抱宿根，長夏必發，呼吸短促， 
咳則汗泄，不能平臥，脈虛，左尺搏大，不任探吐，乃勞力所傷。暫與平氣疏痰，俟哮咳定，當收攝真元。 
先服桑白皮湯去芩、連、梔、夏，用桑白皮（蜜炙）、甜杏仁（炒研）、茯神、竹茹、貝母、蘇子（炒研）、 
薄橘紅。數劑後，服生脈散、潞參、五味、麥冬，加海浮石、海螵蛸、遠志肉、山藥、炙草、茯苓。 
巫婦 梅夏宿哮屢發，痰多喘咳，顯系濕痰鬱熱為寒邪所遏。暫用加減麻黃湯溫散。麻黃（三分）、 
桂枝（五分）、杏仁（二錢）、蘇葉、半夏（制。各錢半）、橘紅（一錢）、桔梗（八分）、薑汁（三匙）， 
二服後隨用降氣疏痰∶栝蔞皮、桑皮（俱炒，一錢）、貝母、杏仁（俱炒研。各二錢）、海浮石（三錢）、 
前胡、枳殼（各八分）、蘇子（炒研，六分）、茯苓（二錢）、薑汁三匙。數服哮嗽除。 

<目錄>卷之二
<篇名>喘症論治
屬性：（短氣 少氣 逆氣附） 
肺為氣之主，腎為氣之根，肺主出氣，腎主納氣，陰陽相交，呼吸乃和。若出納升降失常，斯喘作焉。 
張口抬肩，氣道奔迫， 
病機謂諸病喘滿，皆屬於熱。海藏以為火鑠真氣，氣衰而喘，有由然矣。夫喘分虛實，經雲∶邪入六腑則身熱， 
不時臥，上為喘呼。又雲∶不得臥，臥則喘者，水氣客之，此舉之實也。經曰∶秋脈不及，謂肺金虛也。則令 
人喘，呼吸少氣。又曰∶勞則喘息汗出，此明喘之虛也。實喘者，氣長而有餘；虛喘者，息促而不足。實喘者，胸 
滿聲粗，客邪干肺，上焦氣壅，治在疏利；通用定喘湯。虛喘者，呼長吸短，腎不納氣，孤陽無根，治宜攝固。 
六味丸去丹、瀉，加牛膝、五味子、補骨脂、胡桃肉。故實喘責在肺，虛喘責在腎。葉氏亦云∶喘症之因，在 
肺為實，在腎為虛也。徐靈胎《指南批本》雲∶喘在肺為實，在腎為虛。若虛實混治，鮮不殘生，但疑似間極 
難辨認。香岩先生又以出氣不爽為肺病，入氣有音為腎病，更為難確矣。治喘者，凡肺竅壅塞，呼吸不利， 
氣盛脈實，滑數有力，皆實候也。如肺感風寒致喘，三拗湯、華蓋湯。肺熱痰火作喘，麻杏石甘湯。肺寒飲邪 
喘逆，桂枝加朴杏湯。感暑 火盛而喘，香薷飲、白虎湯。因濕邪濁逆而喘，四苓散加杏、朴、桑皮、通草、 
葶藶。肺氣不降，浮腫發喘，麻黃湯去桂枝，加桑皮、薏仁、茯苓。肺脹水停，上氣喘咳，脈浮，小青龍加 
石膏湯。脈沉，大越婢加半夏湯。水病喘滿，腎邪犯肺，宜通陽泄濁，真武湯合四郁散去白朮。痰喘必滌 
其源，氣鬱生涎，溫膽湯。火動生痰，清膈煎。怒喘兼平其氣，四七湯。如吸音頗促，勞動則劇，氣弱脈微， 
或浮大而弦，按仍如無，察其外無客邪，內無實熱，皆虛候也。如肺虛金燥，生脈散。胃虛陽升。人參五味湯 
加茯苓、炙草。腎陰虧而精傷，沖任經虛，丹田火熾，肺金受爍，大劑六味湯加麥冬、五味。腎陽虛而氣脫， 
孤陽浮越，面赤煩躁，火不歸元，七味地黃丸加人參、麥冬。腎不納氣，身動即喘，陰陽樞紐失交，急需鎮 
攝，腎氣湯加沉香。從陰引陽，都氣丸入青鉛。從陽引陰，腎與肺胃俱虛，喘嗽乏力，人參一錢，胡桃三枚， 
連皮蜜炙。煎服效。病後氣喘為肺虛，生脈散加阿膠、白朮、陳皮。病後氣喘嗽痰，面浮足冷，為陽虛，八味 
丸。產後喘，為孤陽絕陰，最危。因營氣暴竭，衛氣獨根據，獨居肺中，故喘急。獨參湯灌之。若血入肺，面赤， 
喘欲死，參蘇飲。如敗血 
衝心，胸滿上氣，逐其敗血，喘自定，血竭散。老人久病，喘嗽不得臥，杏仁丸。動即作喘，多由虛衰，宜嵩 
崖脾腎丸。陰虛宜滋養，熟地、萸肉、五味、阿膠、杞子、胡桃肉、蛤蚧尾。陽虛宜溫養，參、 、歸、術、 
茯神、蓮子、山藥、炙草。陰陽不交，攝納下元，海參膠、淡菜膠、熟地、茯苓、牛膝、遠志、骨脂、青鹽、 
石英。以此分症施治，朗若列眉已。 
〔短氣〕呼吸促而不能續，似喘而無痰聲，其症有二∶一屬支飲。《金匱》雲∶短氣有微飲，當從小便 
去之。苓桂術甘湯主之，腎氣湯亦主之。蓋呼氣短，用苓桂術甘湯以通其陽，陽氣通，則小便能出矣。吸氣短， 
用腎氣湯以化其陰，腎氣化，則小便之關門利矣。一屬氣虛。東垣雲∶肺主諸氣，短氣者，五臟之氣皆不足， 
而陽道不行也。氣短小便利者，四君子湯去茯苓，加黃 。如腹中氣不轉者，倍甘草。肺氣短促，倍人參， 
加白芍，使肝膽之邪不敢犯之。若失血後，陰火上乘，短氣不足以息，或腎虛發熱唾痰者，生脈散加當歸、 
黃、生地。 
〔少氣〕氣少不足以言。經雲∶怯然少氣，是水道不行，形氣消索也。又曰∶言而微，終日乃復言者，此奪 
氣也。又曰∶脾脈搏堅而長，其色黃，當病少氣。獨參湯、生脈散、保元湯。異功散。 
〔逆氣〕氣上逆不得臥，而息有音。經曰∶胃者六腑之海，其氣下行，陽明脈逆，不得從其道，故 
不得臥而息有音也。起居如故，而息有音者，肺之絡脈逆也。絡脈不得隨經上下，故留經而不行。絡脈之病 
人也微，故起居如故而息有音也。其不得臥，臥則喘者，是水氣之客也。水者循津液而流，腎為水髒，主津液， 
主臥與喘也。治陽明之氣逆，四磨湯、七氣湯。治肺絡之氣逆，杏子湯、小青龍湯、趙婢湯、蘇子降氣湯。 
治腎氣之逆，麻黃附子細辛湯、腎氣湯、靈砂丹。 
經曰∶寸口脈實者，肺實也，肺必脹，上氣喘逆，咽中塞，如嘔狀，自汗，皆肺實之候。右寸脈虛者，肺虛也， 
必咽干無津，少氣不足以息。 
《醫通》曰∶肺虛受寒而喘，參蘇溫肺湯。寒鬱熱邪而喘，中 
有熱痰，遇冷即發，麻黃定喘湯。遠年咳逆上氣，胸滿痞塞，聲不出者，人參定喘湯。虛冷上氣，勞乏喘嗽， 
《千金》用半夏、人參、姜、桂心，甘草煎服。上氣不得臥，生薑、人參、橘紅、紫蘇各一錢，五味數粒。肥 
盛多痰，喘不能臥，元氣未衰者，千緡湯，或合導痰湯。經年喘嗽，遇寒更甚者，九寶湯、安嗽化痰膏。喘嗽， 
氣從臍下衝上，尺脈洪數，兼盜汗潮熱，屬陰虛。六味湯加補骨脂、五味，送靈砂丹。 
凡衰病產後喘促者，均為少氣，雖素有痰火，亦由氣虛。須大劑生脈散。若虛而欲脫，元海根搖，火沖 
臍下逆沖而上，似喘非喘，吞若不及，急須峻補，鎮攝丹田。大劑六味湯加五味、牛膝、青鉛、元武甲心、 
磁石。 
喘與脹二症相因，皆小便不利，故喘則脹，脹必喘。先喘後脹者，治在肺；先脹後喘者，治在脾。經曰∶肺 
朝百脈，通調水道，下輸膀胱。膀胱者，州都之官，津液藏焉，氣化則能出矣。是小便之行，由肺氣降下而輸 
化也。若肺受邪，則失降下之令，以致水溢皮膚，而生腫滿。此喘為本，腫為標，治宜清金降氣為主，而行水 
次之。如脾主肌肉，惡濕克水，若脾虛不能制水，則水濕妄行，外侵肌肉，內壅滯上，使肺氣不得下降，而喘 
乃生。此腫為本，喘為標，當實脾行水為主，而清金次之。若肺病而用燥脾之藥，則金得燥而愈喘，脾病而 
用清金之藥，則脾得寒而益脹矣。 

<目錄>卷之二\喘症論治
<篇名>喘症脈候
屬性：喘脈宜浮遲，不宜急疾。喘逆上氣，不得臥者死；上氣面目腫，肩息，脈浮大者危。上氣喘息低昂，脈滑， 
手足溫者生；脈澀，肢寒者死。右寸沉實而緊，為肺感寒邪。亦有六部俱伏者，宜發散，則喘定。 

<目錄>卷之二\喘症論治
<篇名>附方
屬性：〔通治〕\x定喘湯\x 麻 杏 芩 夏 草 白果 款冬 蘇子 
桑皮 
〔補攝〕\x六味丸\x 見一卷中風。 
〔發散〕\x三拗湯\x 見本卷哮。 
〔解利〕\x華蓋散\x 見本卷咳嗽。 
〔痰火〕\x麻杏石甘湯\x 麻 杏 石 草 
〔飲邪〕\x桂枝加朴杏湯\x 桂 芍 草 姜 棗 朴 杏 
〔暑 〕\x香薷飲\x 見一卷中風。 
〔暑 〕\x白虎湯\x 見一卷中風。 
〔利濕〕\x四苓散\x 見一卷溫。 
〔散邪〕\x麻黃湯\x 麻 桂 杏 草 
〔肺脹〕\x小青龍加石膏湯\x 小青龍見本卷咳嗽，此加石膏。 
〔水停〕\x越婢加半夏湯\x 見本卷咳嗽。 
〔水逆〕\x真武湯\x 術 附 苓 芍 姜 
〔氣痰〕\x溫膽湯\x 見一卷溫。 
〔火痰〕\x清膈煎\x 廣皮（錢半） 貝母 浮石（各二錢） 膽星（一錢） 木通（錢半） 白芥子（七分） 
〔怒喘〕\x三因四七湯\x 苓 夏 蘇 朴 姜 棗 
〔肺虛〕\x生脈散\x 參 五味 麥冬 
〔胃虛〕\x人參五味湯\x 參 術 廣皮（各一錢） 五味（九粒） 麥冬 杏仁（各八分） 姜（三片） 
棗（二枚） 
〔引火〕\x七味八味丸\x 見一卷中風。八味丸加牛膝、車前，名腎氣丸。 
〔納氣〕\x都氣丸\x 六味丸加五味子。 
〔產喘〕\x參蘇飲\x 人參（一兩） 蘇木（二兩） 
〔敗血〕\x血竭散\x 血竭 沒藥（各一錢） 以陳酒、童便各半煎沸調服。 
〔老人〕\x杏仁丸\x 杏仁 核桃肉 蜜丸。 
〔虛衰〕\x嵩崖脾腎丸\x 腎氣丸加骨脂、益智、砂仁。 
〔支飲〕\x苓桂術甘湯\x 苓 桂 術 草 
〔少氣〕\x保元湯\x 見一卷火。 
〔少氣〕\x異功散\x 見一卷中風。 
〔氣逆〕\x四磨湯\x 見本卷哮。 
〔氣逆〕\x七氣湯\x 參 桂 夏 草 姜 
〔氣逆〕\x杏子湯\x 麻 桂 杏 芍 姜 天冬 
〔降氣〕\x蘇子降氣湯\x 見本卷失音。 
〔腎氣〕\x麻黃附子細辛湯\x 麻 附 辛 
〔氣沖〕\x靈砂丹\x 水銀 硫黃 二味炒成砂子，入水火鼎 煉為末，糯米糊丸麻子大。每服三丸，米 
飲下。 
〔肺寒〕\x參蘇溫肺湯\x 參 苓 術 草 桂 夏 陳 蘇 五味 木香 桑皮 姜 
〔寒包熱〕\x麻黃定喘湯\x 即前定喘湯。 
〔久嗽〕\x人參定喘湯\x 人參 麻黃 炙草 阿膠 半夏（各一錢） 五味 桑皮（各五分） 粟殼（二分） 
姜（三片） 
〔痰喘〕\x千緡湯\x 半夏（七粒） 皂角（去皮弦） 炙草（各一寸） 姜（二片） 
〔膠痰〕\x導痰湯\x 見一卷中風。 
〔喘嗽〕\x九寶湯\x 麻 杏 蘇 桂 陳 荷 姜 草 桑皮 腹皮 烏梅 
〔喘嗽〕\x安嗽化痰膏\x 見本卷咳嗽。 

<目錄>卷之二\喘症論治
<篇名>喘脈案
屬性：趙 衰年喘嗽痰紅，舌焦咽燥，背寒，耳鳴頰赤，脈左弦疾，右浮洪而尺搏指。按脈症系冬陽不潛， 
金為火爍，背覺寒者，非真寒也。以父子懸壺，忽而桂、附，忽而知、柏，忽而葶藶逐水，忽而款冬泄肺， 
致嗽血益加，身動即喘，坐則張口抬肩，臥則體側喘劇，因側臥則肺系緩而痰益壅也。思桂、附既辛熱助火， 
知、柏亦苦寒化燥，非水焉用葶藶，泄熱何借款冬，細察吸氣頗促，治宜攝納。但熱蒸膩痰，氣沖咽痛，急 
則治標，理先清降。用川百合、貝母、杏仁、麥冬、沙參、牡蠣、阿膠（水化），燕窩湯煎。一啜嗽定而痰紅止。 
去杏仁、牡蠣、阿膠，加生地、竹茹、丹皮、元參、羚羊角午服，以清上中浮游之火，用熟地、五味、茯神、 
秋石、龜板、牛膝、青鉛晚服，以鎮納下焦散越之氣，脈症漸平。 
族某 七旬以來，冒寒奔馳，咳嘔喘急，脈弦滑，時 冷氣。 
夫寒痰停脘必嘔，宿痰阻氣必咳。老人元海根微，不任勞動，勞則嗽，嗽則氣升而喘，必靜攝為宜，仿溫 
肺湯，用辛溫止嗽以定喘。淡乾薑、五味、（乾薑、五味攝太陽而定喘，古人治嗽喘，必二味同用。） 
桑皮（炙）、茯苓、潞參、甜杏仁、橘紅、制半夏、款冬花、紫衣胡桃，數服喘嘔俱定，十服全瘳。 
李 喘由外感者治肺，由內傷者治腎，以肺主出氣，腎主納氣也。出氣阻而喘，為肺病，吸氣促而喘， 
為腎病。今上氣喘急，遇煩勞則發，不得臥息，必起坐伏案乃定，近則行步亦喘，是元海不司收納之權，致膠 
痰易阻升降之隧，急急攝固真丸。熟地炭、牛膝炭、茯神、五味、萸肉、補骨脂、蓮子（俱炒）。數服頗安。 
貢 積年痰嗽，脈細形衰，動則疝氣偏墜，病因肝腎久損，客冬心事操勞，身動即喘，痰嗽益劇，肉消 
骨立，是五液悉化為痰，偏臥不舒，是陰陽亦乖於用，所謂因虛致病，積損成勞候也。右脈沉數無力，左脈浮 
數無根，良由下元真氣失納，以致下引上急，吸入頗促而為短氣，若不納使歸源，將下元根蒂都浮，喘嗽何由 
鎮靜，況症本腎虛水泛為痰，必非理嗽滌飲可效。奈何膽星、竺黃、芥子、芩、柏等無理亂投，不知顧忌。 
昨議服固攝之品，痰氣較平，而脈象未改，是損極難復，維繫不固，有暴脫之憂。今酌定晨服都氣丸加參、 
術、遠志、故紙，晚服腎氣湯去萸、瀉、丹皮、桂、附，加茯神、五味、杞子、沙苑子、蓮子、棗仁。冀其氣 
平而痰嗽自定。 
岳 少年體質陰虧，兼傷煩勞，脈虛促，熱渴頰紅，痰血喘急，速進糜粥以扶胃，食頃喘定，症宜清調肺 
衛，潤補心營。甜杏仁、阿膠（水化）、沙參、川貝、茯神、棗仁、麥冬、石斛、蔞仁、黃 （蜜炒）。三服 
脈勻症退。繼進燕窩湯，嗽喘悉止。治以培土生金，潞參、山藥、炙草、玉竹、五味、茯神、杏仁、蓮子、 
紅棗，食進。丸用加減都氣而安。 
服侄 初春脈左弦長，直上直下，喘嗽吐紅，夢泄。冬陽不潛，足少陰經與沖脈同絡，陰虛火炎，氣沖 
為喘，絡傷為血，乃元海根蒂失固。醫者不知納氣歸原，泛用歸、 、術、草，症勢加劇，寒熱咳逆，血升氣 
促，沖脈動諸脈皆動，總由肺腎失交， 
急急收納，務令陽潛陰攝。阿膠（水化）、牡蠣（醋 ）、龜板（酥炙）、龍骨（ ）、五味、山藥、高麗參、 
茯神、棗仁、坎 （焙研）。數服嗽平血止，去坎 ，加青鉛，沖氣亦定。 
倪 年近七旬，木火體質，秋嗽上氣喘急，痰深而黃，甚則不得臥息，須防暈厥。治先平氣定喘。蜜 
桑皮、蘇子、杏仁、川貝母、茯神、栝蔞、百合。二服後，加白芍、麥冬。述舊服兩儀膏痰多食減，今訂膠方， 
減用熟地（砂仁末拌熬曬乾，四兩）、高麗參（一兩）、茯苓（三兩）、甜杏仁（炒研，五兩）、蓮子 
（八兩）、棗仁（一兩）、枇杷膏（四兩）、燕窩（兩半）、橘紅（八錢）、貝母（一兩）、山藥（三兩）、 
阿膠（一兩），各味熬汁，阿膠收，開水化服。 
某 腎不納氣則喘息上奔，脾不輸精則痰氣凝滯。今痰哮不利，呼吸頗促，病本在脾腎，而肺胃其標也。 
由冬延春，脈候若斷若續，忽神煩不寐，語譫舌灰，虛中夾溫，治先清降。杏仁、栝蔞、象貝、茯神、潞參， 
菖蒲汁沖服。一劑嗽定得寐，舌苔稍退，進粳米粥，喘息乃粗，脈見虛促，急用納氣歸原，冀根蒂漸固。高麗 
參、五味、牛膝炭。遠志、茯神、杞子、蓮子、牡蠣粉，六服。間用七味地黃丸而安。 

<目錄>卷之二
<篇名>痰飲論治
屬性：痰飲皆津液所化，痰濁飲清，痰因於火，飲因於濕也。痰生於脾，濕勝則精微不運，從而凝結，或壅肺 
竅，或流經隧∶飲聚於胃，寒留則水液不行，從而泛濫，或停心下，或漬腸間。此由脾胃水濕陰凝，必陽氣健 
運，則濁陰下降，如烈日當空，則煙雲消散，宜以理脾逐濕為治者也。若夫腎陽虛火不制水，水泛為痰，則飲 
逆上攻，故清而澈，治宜通陽泄濕，忌用膩品助陰；如四物六味等湯。腎陰虛，火必爍金，火結為痰，為痰火上 
升，故稠而濁，治宜滋陰清潤，忌用溫品助燥，如二陳六君子等湯。治法所必辨也。夫清澈為飲，稠濁為痰， 
飲惟停蓄腸胃，而痰則隨氣升降，遍身皆到。龐氏雲∶天下無逆流之水，因乎風也。人身無倒上之痰，因乎 
氣也。在肺則咳，在胃則嘔，在心則悸，在頭則眩，在背則冷，在胸則痞，在脅則脹，在腸則瀉，在經絡則腫， 
在四 
肢則痹，變幻百端，昔人所謂怪症多屬痰，暴病多屬火也。然又謂見痰休治痰者，以治必探本，恐專事消滌， 
重虛其胃氣，反滋膨脹耳。丹溪雲∶胃氣亦賴痰以養，攻滌則胃虛而痰愈劇。亦有但治其痰者，如風痰散之， 
防風丸加南星、生薑。風兼寒者，青州白丸子。寒痰溫之，理中化痰丸。暑痰豁之，消暑丸。濕痰燥之，二術 
二陳湯、白朮丸。燥痰潤之，潤肺飲加杏仁、白蜜。火痰清之，清氣化痰丸。食痰消之，保和丸、栝蔞丸。 
酒痰化之，瑞竹堂化痰丸。郁痰解之，三因七氣湯加鬱金、菖蒲、香附。氣痰利之，咯不出，咽不下，如敗 
絮，如梅核。七氣湯、三仙丸。驚痰泄之，控涎丹加辰砂、蠍尾。老痰軟之，如海石、海粉、芒硝、瓦楞子之 
類，或青礞石丸。頑痰吐之，三聖散、青綠丸，虛者參蘆散加竹瀝。在上者涌之，桔梗蘆散，或稀涎散。在下 
者導之，導痰湯，甚者滾痰丸。在脾者黃，滑而易出，二陳湯加枳、術。在肺者白如米粒，澀而難出，利金 
湯去姜、枳，加玉竹，蜜水沖。在肝者青而多泡，川芎丸加星、枳，甚者千緡湯。在心者赤，結如膠粘，半 
黃丸。在腎者黑而多咸。桂苓丸加澤瀉、車前。留脅下者，天陰隱痛。二陳湯加白芥子。滯經絡者，筋骨牽 
痛。荊瀝、竹瀝、薑汁行之，或旋復花湯加桂枝。入四肢者，手足疲軟。導痰湯加桂枝、薑黃、竹瀝。隱皮里 
膜外者，腫而麻木。二陳湯加白芥子、薑汁、竹瀝。或成塊流走不定，導痰湯加薑汁、竹瀝。或成核結聚項 
間。痰核丸、痰核酒。膈上停痰痞悶，小陷胸湯加茯苓、枳實、薑汁、竹瀝。脘中伏痰臂痛，指、迷茯苓丸。 
痰滯氣逆嗽多，六安煎。寒涎沃膽不眠，溫膽湯，多驚者，加蠍尾。痰挾死血攻注，控涎丹加韭汁、桃仁、 
木香、胡椒、鯪鯉甲。痰結窠囊嘔吐，薑汁、竹瀝、韭汁飲。中風痰迷心竅，屬寒者，滌痰湯下牛黃丸；屬 
熱者，下二丹丸。癲癇痰悶抽掣，牛黃丸。此皆治其標也。如求其本，脾虛濕痰，宜健脾以運之。四君子湯、 
參術健脾丸。肺熱火痰，宜清肺以潤之。清肺飲、四陰煎。脾肺氣虛不運生痰者，六君子湯加木香。肺胃氣虛 
不化生痰者，六君子湯加桔梗。脾氣滯者，異功散加砂仁。中氣弱者，補中益氣湯。 
脾胃虛挾濕者，脈濡緩，痰清稀，六君子湯加炮姜，補中益氣湯加茯苓、半夏。肝腎虛，痰中見血者，六味 
湯加烏 魚骨、參三七。腎陰虧，火動痰升者，五味天冬丸、百花膏。相火爍痰津涸者，滋陰清化丸。腎陽衰， 
水泛為痰者，薛氏八味丸，如不應，真武湯。勞損咳白痰如雞蛋清，俗名白血者，補肺湯。此乃治痰之本矣， 
且痰飲同稱而殊治，豈可混乎。試由痰論飲，《內經》有飲無痰，其論飲病，皆由濕淫土郁。至《金匱》乃 
立痰飲、懸飲、溢飲、支飲、留飲、伏飲等名，皆停水為患。如其人昔肥今瘦，水走腸間，漉漉有聲，為痰飲， 
必目眩短氣。飲在陽，則呼氣短，苓桂術甘湯。飲在陰則吸氣短，腎氣丸。《金匱》雲∶短氣有微飲，當從小 
便利之，苓桂術甘湯、腎氣丸主之。飲後水流脅下，咳唾引痛為懸飲，脈必沉弦。十棗湯。飲水流於四肢， 
當汗不汗，身體疼重為溢飲。小青龍湯。咳逆倚息，短氣不得臥，形如腫，為支飲。葶藶瀉肺湯，或五苓散。 
水停心下，背寒冷如掌大，短氣，肢節痛，脅痛引缺盆，脈沉，為留飲。導痰湯。膈滿喘咳嘔吐，寒熱，腰背 
痛，身振 ，為伏飲。倍術丸加茯苓、半夏。痰飲不渴，小半夏湯。支飲眩冒，澤瀉湯。心下痞，膈間有水， 
悸眩。小半夏加茯苓湯。茶飲過多成癖，及飲酒成癖，薑桂丸。飲癖嘔酸嘈雜，心懸如飢。三聖丸、蒼朮丸。 
別有非痰非飲，吐清涎沫者，脾虛不能收攝也。六君子湯加益智、姜。渴欲飲水，水入即吐者，名水逆。五苓 
散，大法，外飲在脾，內飲在腎。治脾，苓桂術甘湯；治腎，腎氣丸。氣壅者開之，小青龍湯去麻、辛。嗆咳 
者平之，鮮枇杷葉、杏仁、茯苓、前胡、蘇子、桑皮。濁逆者溫之，真武湯。陽微者和之，外台茯苓飲。濕滯 
者滲之，五苓散。留飲者逐之，桂苓湯。支結入絡者通之，茯苓桂枝湯加參、草、川椒、半夏、姜、蜀漆。 
飲症通治，五飲湯。仲景雲∶治痰飲當以溫藥和之，此可謂一言提要者矣。 
仲景曰∶飲而兼咳者，但治飲，不必治咳。 
繆仲淳曰∶生痰之源不一，治各不同。由陰虛火炎，上迫乎肺，凝結為痰，是謂陰虛痰火。痰在肺而本 
於腎，治宜降氣清熱，益陰滋水。忌辛溫燥熱補氣藥。由脾胃寒濕生痰，或飲啖過度， 
致脾氣壅滯為痰，此病在脾胃，無關肺腎，治宜燥脾利氣。忌滯膩寒苦濕潤藥。由風寒鬱熱生痰，病亦在肺， 
治宜豁痰，清利中佐以辛溫，麻黃生薑之類，以散外寒，忌溫補酸收藥。則藥無格拒之患。夫痰質稠粘，飲惟 
清水，或青綠苦酸，多因過飲茶酒，或情抱抑鬱，中寒濕阻，治宜燥濕利水，溫通陽氣以行之。二陳五苓真武 
之屬。 
張路玉曰∶痰飲變生諸症，必以治飲為先，諸症自愈。如頭風眉棱骨痛，屢用風藥不效，投以痰劑收功。患 
眼赤羞明而痛，與涼藥弗瘳，畀以痰劑獲效。凡此之類，不一而足，在審症圓機耳。如太陰痰厥頭痛，不專 
治風，亦此意也。 

<目錄>卷之二\痰飲論治
<篇名>痰飲脈候
屬性：脈沉者留飲，雙弦者寒也，偏弦者飲也。肺飲不弦，但苦喘滿短氣。支飲亦喘不得臥，短氣，其脈平。 
沉而弦者懸飲。肝脈軟而散，色澤者溢飲。《提綱》曰∶痰脈弦滑。《三因》曰∶飲脈皆沉細弦滑。病患一臂 
不遂，時復移在一臂，其脈沉細，非風也，必有飲在上焦。痰得澀脈，必費調理，以痰膠固，脈道阻塞也。左右 
關脈實大而浮，膈上有稠痰也，宜吐之。病患百藥不效，關上脈伏而滑者，痰也；眼胞上下如黑煤者，亦痰也。 
《回春》曰∶眼黑而行步呻吟，舉動艱難，入骨痰也，非萆 苦參不除，其遍體骨節痛，審氣血加化痰藥。 
《入門》曰∶痰厥者，因內虛受寒，痰氣阻塞，手足厥冷，麻痹暈倒，脈沉細也。 

<目錄>卷之二\痰飲論治
<篇名>用藥
屬性：濕痰，主半夏，佐茯苓、蒼朮。風痰，主南星，佐前胡、白附。燥痰，主貝母，佐栝蔞、杏仁。火痰，主 
竹瀝，佐花粉、黃芩。寒痰，主薑汁，佐半夏、蘇子。食痰，用神曲、山楂、麥芽。酒痰，用花粉、白朮、神曲， 
或四苓散。驚痰，用天竺黃、牛黃、膽星。老痰，用海浮石、栝蔞、川貝。氣痰，用廣皮、枳殼、鬱金汁。 
膠痰，用橘紅、杏仁、荊瀝。痰核，半夏、連翹、貝、桔、枳、星、夏枯草等。痰結，朴硝、枳實、海藻、 
薑汁。痰在四肢， 
非竹瀝不達。痰在脅下，非白芥子不除。痰在皮里膜外，非薑汁、竹瀝、白芥子不到。痰在經絡，非薑汁、 
竹瀝不行。痰中帶血，宜韭汁、阿膠。痰迷癲癇，宜控涎丹。氣實痰盛，宜三子養親湯。實熱老痰，礞石滾 
痰丸。風寒痰涌，及小兒驚風，青州白丸子。痰血塞心竅癲狂，白金丸。痰實積飲，宜小胃丹。降痰氣，宜蘇 
子降氣湯，潤下丸。海粉熱痰能清，濕痰能燥，堅痰能軟，頑痰能消。石膏墜痰火極效。黃芩、青黛治熱痰， 
假其下行也。枳實治痰，有推牆倒壁之功。五倍子治老痰，元明粉治熱痰，以其能降火軟堅也。硝石、礞石 
大能降火消痰結，研細，和白糖舌 服效。蒼朮治痰飲成窠囊，行痰極效。 

<目錄>卷之二\痰飲論治
<篇名>附方
屬性：〔風痰〕\x防風丸\x 防風 川芎 天麻 甘草 蜜丸，硃砂為衣，荊芥湯下。 
〔寒痰〕\x青州白丸子\x 生白附子 生南星 生半夏 川烏 糯米汁為丸。 
〔寒痰〕\x理中化痰丸\x 參 術 姜 草 加苓、夏。 
〔暑痰〕\x消暑丸\x 見一卷暑。 
〔濕痰〕\x二術二陳湯\x 二術 苓 夏 陳 草 
〔濕痰〕\x白朮丸\x 星 夏 術 為丸，薑湯下。 
〔燥痰〕\x潤肺飲\x 二母 陳 苓 麥 桔 花粉 生地 草 姜 
〔火痰〕\x清氣化痰丸\x 杏 蔞 枳 夏 星 陳 芩 苓 薑汁糊丸。 
〔食痰〕\x保和丸\x 楂肉（二兩） 半夏 神曲 橘紅 麥芽 茯苓（各一兩） 黃連 連翹 蘿蔔子（各 
五錢。水丸。） 
〔食痰〕\x栝蔞丸\x 蔞仁 半夏 山楂 神曲糊丸。 
〔酒痰〕\x瑞竹堂化痰丸\x 星 夏 青 陳 杏 葛 蘿蔔子 蘇子 楂肉 麥芽 神曲 香附 薑汁 
〔郁痰〕\x七氣湯\x 見本卷咳嗽。 
〔氣痰〕\x三仙丸\x 南星曲 半夏曲（各四兩） 香附（二兩） 糊丸。 
〔驚痰〕\x控涎丹\x 甘遂 大戟 白芥子 糊丸，薑湯下，一名妙應丸。 
〔老痰〕\x青礞石丸\x 礞石打碎，用焰硝二兩，同入瓦罐內，泥封， 石色如金為度，水丸。一名奪命丹。 
〔頑痰〕\x青綠丸\x 石青（一兩） 石綠（五錢） 研飛，曲糊丸綠豆大，每服十丸，吐痰不損人。 
〔吐痰〕\x參蘆散\x 參蘆（二錢） 或加竹瀝和服，取吐，虛人最宜。 
〔膈痰〕\x桔梗蘆散\x 桔梗蘆（一二錢） 研服探吐。 
〔涌吐〕\x稀涎散\x 見一卷中風。 
〔降下〕\x導痰湯\x 見一卷中風。 
〔降下〕\x滾痰丸\x 礞石（一兩） 沉香（五錢） 大黃 黃芩（各八兩） 百藥煎（一兩） 水丸。 
〔肺痰〕\x利金湯\x 桔 貝 陳（各三錢） 茯苓（二錢） 枳殼（錢半） 甘草（五分） 姜煎。 
〔肝痰〕\x川芎丸\x 芎 荷 辛 防 桔 草 蜜丸。 
〔喘痰〕\x千緡湯\x 見本卷喘。 
〔熱痰〕\x半黃丸\x 南星 半夏 黃芩（各一兩） 薑汁浸蒸餅為丸。 
〔腎痰〕\x桂苓丸\x 肉桂 茯苓 蜜丸。 
〔絡痰〕\x旋復花湯\x 旋復花 蔥管 新絳 
〔痰核〕\x痰核丸\x 硼砂 沉香 貝母 百草霜 鍾乳粉 陳苓 術 草 蘇葉 鵝管石 石膏 白糖和丸。 
〔痰核〕\x痰核酒\x 都管草根（三升） 兔耳 一枝箭 白果 紫花 地丁（各一斤） 威靈仙（二兩） 
酒一壇煮。 
〔痰痞〕\x小陷胸湯\x 黃連 半夏 栝蔞 
〔伏痰〕\x指迷茯苓丸\x 半夏曲（二兩） 茯苓（一兩） 枳殼（五錢） 風化硝（二錢半） 薑汁糊丸，薑湯下。 
〔痰嗽〕\x六安煎\x 見本卷咳嗽。 
〔膽虛〕\x溫膽湯\x 見一卷溫。 
〔痰迷〕\x滌痰湯\x 見一卷中風。 
〔痰癇〕\x牛黃丸\x 膽星 全蠍 蟬蛻（各二錢半） 牛黃 白附子 
僵蠶 防風 天麻（各錢半） 麝香（五分） 煮棗肉，水銀為丸。 
〔熱痰〕\x二丹丸\x 丹參 熟地 天冬（各兩半） 麥冬 茯神 甘草（各一兩） 丹砂 人參 菖蒲 
遠志（各五錢） 蜜丸。 
〔健脾〕\x四君子湯 六君子湯\x 見一卷中風。 
〔補脾〕\x參術健脾丸\x 參 苓 術 草 陳 名異功散，此再加 歸 芍 姜 棗 
〔潤燥〕\x清肺飲\x 見本卷咳嗽。 
〔清肺〕\x四陰煎\x 生地 麥冬 白芍 百合 沙參 貝母 阿膠（各二錢） 茯苓 花粉（各錢半） 
生甘草（五分） 
〔補中〕\x補中益氣湯\x 見一卷中風。 
〔痰血〕\x六味丸 八味丸\x 見一卷中風，薛氏八味丸，以茯苓為君。 
〔火升〕\x五味天冬丸\x 天冬 味 搗丸。 
〔痰嗽〕\x百花膏\x 百合 款冬 蜜丸。加 紫菀 百部 烏梅 名加味百花膏。 
〔相火〕\x滋陰清化丸\x 二冬 二地 二母 苓 五味 草花粉 山藥 蜜丸。 
〔陽衰〕\x真武湯\x 術 附 苓 芍 姜 
〔勞嗽〕\x補肺湯\x 參 五味 紫菀 
〔痰飲〕\x苓桂術甘湯\x 苓 桂 術 草 
〔逐飲〕\x腎氣丸\x 即八味丸加牛膝、車前。 
〔懸飲〕\x十棗湯\x 芫花 甘遂 大戟 大棗 
〔溢飲〕\x小青龍湯\x 見本卷咳嗽。 
〔支飲〕\x葶藶瀉肺湯\x 葶藶 大棗 
〔泄濕〕\x五苓散\x 見一卷溫。 
〔伏飲〕\x倍術丸\x 白朮 桂心 乾薑 蜜丸。 
〔痰飲〕\x小半夏湯\x 半夏 生薑 
〔支飲〕\x澤瀉湯\x 澤瀉 白朮 
〔悸眩〕\x小半夏加茯苓湯\x 夏 苓 姜 
〔飲癖〕\x薑桂丸\x 南星 半夏 肉桂 
〔飲癖〕\x三聖丸\x 即前三聖散。 
〔嘔酸〕\x蒼朮丸\x 蒼朮 棗為丸。 
〔和陽〕\x外台茯苓飲\x 見一卷中風。 
〔留飲〕\x桂苓湯\x 茯苓（四錢） 桂枝 白朮（各三錢） 甘草（一錢） 
〔通絡〕\x茯苓桂枝湯\x 苓 桂 芍 草 姜 棗 
〔通治〕\x五飲湯\x 參 術 橘 枳 夏 朴 桂 芍 澤 瀉 草 二苓 旋復花 
〔痰逆〕\x三子養親湯\x 蘇子 白芥子 蘿蔔子 
〔痰血〕\x白金丸\x 白礬（三兩） 鬱金（七兩） 薄荷糊丸。 
〔逐水〕\x小胃丹\x 芫花 甘遂 大戟 大黃 黃柏 以白朮膏丸。 
〔降痰〕\x蘇子降氣湯\x 見本卷失音。 
〔熱痰〕\x潤下丸\x 半夏（二兩） 南星 炙草 黃連 黃芩（各一兩） 橘紅（半斤，鹽水制） 蒸餅為丸。 

<目錄>卷之二\痰飲論治
<篇名>痰飲脈案
屬性：朱 氣逆濁飲上升，甚則中夜起坐。醫用二陳兼旋復代赭湯不應，診脈乃陽微濁逆，用外台茯苓飲加干 
姜、沉香汁，愈。 
侄 脈沉弦為停飲，由脾陽不運輸，水濕留胃，故食後清稀宿水傾吐而出。按仲景論飲邪，當以溫藥 
和之。《金匱》治痰飲胸脅支滿，苓桂術甘湯主之。今仿其法而更其制，以茯苓泄水，桂枝通陽，白朮燥濕， 
甘草和中，加砂仁、半夏、枳殼、蘇子，運脾以降濁。研末服，薑湯下，積飲遂除。 
貢 飲症吐青綠苦沫，乃膽氣所溢。用溫膽湯加吳萸、乾薑、蒼朮，逐濕滌飲，吐止。嗣用蒼半苓陳 
散加益智仁、焦術、粳米，共為末。薑湯調服，溫理脾陽而安。 
丁 積年痰飲，脈虛，右尺大，宿 因勞力中虛而發。用六君子湯加薏苡、煨姜、椒目，服效。 
貢 痰飲久嗽，清晨濁沫上干，必傾咳吐出，膈上乃寬。此由宿食化痰，趁胃虛隨氣上升故也。然 
細參症脈，必腎中陽虛，仲景所謂腎虛水泛為痰，以腎氣丸補而逐之。向服崔氏八味丸，雖未速效，猶是對症 
主治，惟客歲自用倒倉法，洗滌停痰宿飲，乃為間道出奇。王節齋《明醫雜着》雲∶腸胃為倉，倉中有陳腐 
敗谷，須倒出之，腸胃中有痰血積滯，須蕩滌之，若病不屬腸胃，不可輕用。據此宜乎用之無益。 
王 脈沉弦，始則頭痛悶嘔，舌白惡食，繼則氣阻脘痛，攻注腰臍，隨觸輒嘔，背寒心悸，下利溺少， 
九晝夜不能着枕，固是濕阻氣痹。但醫者混治，謬托消和，不知飲邪入絡，上干為頭痛，下滲為瀉利，漬入 
太陽為背寒，停於心下為悸動。《金匱》雲∶口乾不欲飲水者，為飲邪未去故也。今飲入支絡，不用辛溫通 
逐，痛嘔焉止。仿小半夏湯加茯苓、川椒目、枳殼、吳萸、桂枝、沉香（磨汁），日再服，痛緩得臥，糜 
粥得下，背寒心悸俱卻，惟臍腹 結，時嘔時痛，乃支絡濁滯未淨，改用通絡導滯。歸須、小茴香、生楂肉、 
橘核（青鹽拌炒）、山梔（薑汁炒）、茯苓、枳殼、降香末，痛嘔悉平。改用和中運濕，制半夏、砂仁、茯苓、 
炙草、谷芽、大豆黃卷、薏苡、陳皮，全瘳。 

<目錄>卷之二
<篇名>血症總論
屬性：稟水谷之精華，出於中焦，以調和五臟，灑陳六腑者，血也。生化於脾，宣布於肺，統於心，藏於肝， 
化精於腎，灌輸百脈，其清而純者，為守髒之血，清中之濁者，為腑絡之血，清中之清者，為營經之血，皆 
有氣以護之，膜以隔之，絡以通之，原不至上溢而下脫也。一有偏傷，或怒勞迫而上升，或陰陽虛而失守， 
則為吐，為衄，為嘔，為咯，為咳血唾血，經所謂陽絡傷則血外溢也。或陰虛陽搏，或陽衰陰脫，或濕熱下 
陷，則為崩中，為漏下，為溺血，為便血，為腸風血痢，經所謂陰絡傷則內溢也。更有瘀血在里，漱血不欲咽， 
小腹滿，身黃便黑，在上則喜忘，在下則如狂。《傷寒論》所謂三焦蓄血證也。夫血行清道出於鼻，行濁道 
出於口，吐血出於胃，衄血咳血出於肺，嘔血出於肝，咯血出於心，痰涎之血出於脾，唾血出於腎。鼻血 
為衄，口鼻俱出為腦衄，耳血為 ，目血為眼衄，齒血為牙衄，舌血為舌衄，九竅俱出為大衄，胸前一孔出血 
為心漏，臍間出為胃血，膚血為紅汗，為肌衄。上出如泉涌為血溢；沖任不攝為崩漏；由精竅出，溺孔出為血 
淋；由膀胱出，不痛為溺血∶色稠紅為結陰便血；清 
而色鮮，四射如濺，為腸風；濁而色暗，為髒毒；膿血雜痢為腸癖；射血如線為痔血。凡血色鮮濃者屬火， 
紫黑者火極；晦淡無光者，陽衰不能攝陰。粉紅者肺血；赤如朱漆光者心包血；鮮稠濃紫者脾肝血；痰唾雜紅 
點紅絲者腎血；血雖少，治最難。吐多成碗成盆者胃血。胃多氣多血。欲知何髒之血，吐在水碗中。浮者肺血， 
沉者肝血，半沉半浮者心血。各隨所見以羊肺、羊肝、羊心煮熟蘸白芨末日食之。吐血服藥而血不止，乃肺上 
有竅也。用白芨末，以豬肺煮熟蘸食之，日服三四次，使竅為芨末填滿，其血自止。方名獨勝散。下注之血， 
血淋多因房勞腎虛；溺血多因氣化移熱。便後血為遠血，由腸胃來；便前血為近血，由肛門出。濺射者風淫； 
點滴者濕着。血下行為順，其治易；上行為逆，其治難。得寒則凝澀，得溫則行，見黑則止；常隨氣行， 
氣和則血循經，氣逆則血越絡。上溢之血，火乘之，實氣逆之也，故治血宜調氣，不宜降火，猛進苦寒，以寒 
能凝澀，且易傷脾，若脾傷，則愈不能統攝諸血以歸經矣。入手須辨陰陽，陽症吐衄，血色鮮紅；陰症血色紫 
暗如豬肝。陽症脈洪滑，口渴面紅，喘煩溺赤，火載血升，宜清降涼劑；陰症脈虛數，口乾頰赤，煩躁足冷， 
乃真陽失守，無根之火上炎，宜引火歸元，切忌寒涼降火。治火前後調理，須按三經用藥。宜歸脾湯，蓋 
心主血，肝藏血，脾統血，此方乃三經主劑也。遠志、棗仁，補肝以生心火；茯神、龍眼，補心以生脾土； 
參、 、術，草，補脾以固肺金；木香，香先入脾，總欲使血歸於脾，故名歸脾湯。有郁怒傷肝，思慮傷脾 
者，尤宜。如火旺，加黑梔、丹皮。火衰加桂心。再以八味地黃丸，培先天根本，治得其要矣。 
凡血症見咳嗽喘滿，及膈左右脹痛者，病在肺也，宜清降，不宜升浮。如膻中一絲牽痛，或懊惱嘈雜者， 
病在心包也，宜營養，不宜耗散。如腹膨不飢，食不知味，吐涎沫者，病在脾也，宜溫中，不宜酸寒。如脅肋 
牽痛，躁擾不安，往來寒熱者，病在肝也，宜甘緩，宜疏利，不宜秘滯。如氣短似喘，咽痛音啞，骨蒸盜汗者，病 
在腎也，宜滋陰壯水，不宜香燥。如嘔吐煩渴，大熱不得臥者，病在胃也，補瀉當察兼症，勿謂陽明盡可攻 
也。至 
用藥有君臣，或專用兼用，當知其類。如治血虛，甘溫為主，宜人乳、鹿膠、阿膠、熟地、杞子、炙草、龍眼、 
紅棗。甘酸為佐。山藥、茯苓、棗仁、山萸、五味、牛膝、白芍。又如天真丸、海參膠，烏骨雞丸、河車膏、 
燕窩飲，皆血肉有情補法。血虛熱，當涼潤。生地，麥冬、蓮子、茯神、小麥、沙參、玉竹、藕汁、茅根、 
童便。血虛寒，宜辛熱。桂心、炮姜、杜仲、沉香，必火不歸元者用之。氣逆血升，宜苦降。山梔、丹皮、 
赤芍、栝蔞、枳殼、杏仁、蘇子、鬱金。血熱妄行，宜咸寒苦寒。犀角、元參、三七、鮮生地、黃連、黃芩、 
知母、青黛。血虛而滯，宜辛甘以和之。桂枝、當歸、橘皮、丹參、澤蘭、益母、側柏葉。血滯而痛，宜辛 
溫以行之。韭汁、當歸須、延胡、鬱金、便香附、五靈脂、降香末。血陷下，宜辛苦香以舉之。白芷、川芎、 
升麻。血滑脫，宜酸澀收之。花蕊石、續斷、白芨、蓮房、地榆、百草霜、烏梅、蒲黃灰、棕灰、發灰。氣 
虛血脫，宜溫補以攝之。人參、黃 、白朮、炙草。血枯經閉，宜咸溫以通之。烏 魚骨、 茹、牛膝、肉 
蓯蓉。血瘀而結，宜苦瀉之，酸泄之。大黃、桃仁、三棱、蘇木、紅曲、紅花、茜根、山楂、琥珀。血積 
而堅，宜咸寒以軟之。元明粉、牡蠣、青鹽、旋復花、秋石、鯪鯉甲。血燥，宜甘潤以滑之。乳酪、蜂蜜、 
黃明膠、核桃肉、柏子仁、雞蛋黃、麻仁、芝麻。其風淫襲血，散之。防風、炒荊芥、秦艽、紫蘇葉。溫邪 
嗆血，清之。甘蔗、甜梨、石斛、銀花露、天冬、象貝母。暑 嗽血，涼之。杏仁、扁豆、沙參、竹葉、 
麥冬、薄荷、百合。火熱迫血，瀉之。石膏、花粉、連翹、犀角、龍膽草、梔心、地骨皮、生地、丹皮、童便。 
此用藥類例也。 
凡口鼻出血，皆陽盛陰衰，有升無降，血隨氣上，越出上竅，法當補陰抑陽，氣降血自歸經矣。然有陽 
氣本虛，復為寒涼所傷，致脈沉而不浮，尺小於寸，右弱於左，色夭而血黯，宜生脈散加肉桂、熟附、炙草。 
繼以理中湯、八味丸，間服。若果受寒氣，食冷物，血得寒則凝，不歸經絡，色必黑黯，脈必沉遲，身必清 
涼，若此者，不用薑桂，而用涼血之劑，殆矣。 

<目錄>卷之二
<篇名>吐血論治
屬性：（咳血 嗽血 咯血 唾血 嘔血附） 
吐血，陽亢陰虛症也。症有三因，外因系火風暑燥之邪，內因系肝腎心脾之損，不內外因系墜跌努力煙酒 
之傷。外因者，火灼風溫之嗆血，暑瘵燥咳之傷血。邪在肺衛心營，理肺衛，宜甘涼肅降。如沙參、麥冬、貝 
母、花粉、玉竹、石斛。治心營，宜輕清滋養。如生地、元參、丹參、連翹、竹葉、茯神。以此二法為宗， 
隨症加減。火灼則加入苦寒；如山梔、黃芩、知母、地骨皮。風溫則參以甘涼；如蔗汁、蘆根、羚羊角、 
桑葉。暑瘵入營，則兼清潤；如杏仁、銀花、鮮生地、犀角。燥咳在氣，則佐純甘；如天冬、梨、棗、阿膠。 
別有內熱外寒吐血者，宜麻黃參芍湯主之。此治客感吐血大略也。內因者，怒動肝火，宜苦辛降氣，如蘇子、 
鬱金、降香、丹皮、山梔、栝蔞、橘白。郁損肝陽，宜六郁湯。郁損肝陰，宜甘酸熄風，如阿膠、雞蛋黃、 
金橘、白芍、生地。思傷心脾，宜甘溫益營。如保元湯、歸脾湯。房勞傷腎，其陰虛失納者，宜壯水鎮陽。 
青鉛六味飲加五味、牛膝、童便。陽虛不攝者，宜導火歸窟。肉桂七味丸加童便。奪精亡血者，急固真元， 
大填精血。如人參、海參、熟地、河車膠、杞子、五味、紫石英。此治內損吐血大略也。不內外因者，墜 
跌血瘀上泛，先須導下，復元活血湯，代抵當湯。或用韭白汁散之。再用通補。元戎四物湯，或當歸、鬱金、 
牛膝、白芍、三七。若努力傷血，調補，忌用凝澀，宜和營通絡理虛。當歸建中湯、旋復花湯，或六味飲加 
牛膝、杜仲。若煙酒傷肺，煙辛泄肺，酒熱戕胃，皆能助火動血。嗆血，改定紫菀茸湯去術加芍。飲多傷胃 
失血，六君子湯加香、砂、葛花。此治不內外因大略也。以上參用《指南》邵序。凡血來如潮湧，喘息未定， 
飲還元水立定。吐血乍止，用燕窩、冰糖各四餞，煎服七日。可不復發。血出汪洋，不即凝者，煩勞動胃火也。 
犀角地黃湯加桃仁、藕汁、童便。血出散漫不聚者，煩勞傷肺氣也。補中益氣湯去柴胡，加麥、味、茯苓、 
山藥。脅痛吐血者，肝氣逆也。化肝煎。神勞吐血者，心氣損也。天冬湯。龍焰升，則吐衄驟加，宜潛火。 
海參、淡菜、龜甲心、茯神、 
熟地、五味子熬膏，秋石湯下。元海空，則行動喘促，速固根蒂。人參、核桃、坎 、杞子、牛膝、五味、 
沙苑子、茯苓、人乳粉。胃納少，則中宮乏鎮，須扶胃陽，切勿清嗽。人參建中湯、歸 異功散。胃絡虛， 
則厥陽易犯，急調胃陰，可免升逆。生脈散加白扁豆、沙參、玉竹、石斛、茯神，或《金匱》麥門冬湯去半 
夏加杏仁。仁齋所謂血症經久，多以胃藥收功也。若夫肺痿吐血，人參固本膏。勞怯吐血，四陰煎。血虛發 
熱，當歸補血湯。血虛發痙，十全大補湯。脾肺氣虛，養營湯。絡脈不和，當歸須、雞血藤膏、牛膝、降香、 
鬱金、韭白汁。血色鮮紫，吐後神疲懶言，以補氣藥攝之；獨參湯。血色晦淡，息微脈緩，為血寒不得歸經， 
以辛甘溫攝之。大劑理中湯。尺脈虛弦，大劑生料六味丸，加肉桂。其勞動火，口津干，能食，脈洪數，元 
霜紫雪膏。數吐血兩口，不渴不發熱，數月又發，胸中刺痛，小烏沉湯送黑神散。吐後胸滿痛，脈洪大有力， 
用當歸、丹皮、酒大黃、元明粉、桃仁、延胡，從大便導之。不可驟用止澀，不可專行膩補，不可輕用苦 
寒，不可妄用攻伐，審症切脈以調之，勿拘成法可耳。 
繆仲淳曰∶吐血有三訣∶宜行血不宜止血。血不循經絡者，氣逆上壅也。行血令循經絡，不止自止，止 
之則血凝，血凝必發熱，胸脅痛，病日痼矣。宜補肝不宜伐肝。經雲∶五臟者，藏精氣而不瀉者也，肝主藏血，吐 
血者肝失其職也。養肝則肝平，而血有所歸；伐肝則肝虛不能藏血，愈不止矣。宜降氣不宜降火。氣有餘便是 
火，氣降則火降，火降則氣不升，血隨氣行，無溢出上竅之患。且降火必寒涼之劑，反傷胃氣；胃氣傷，則脾 
不能統血，血愈不能歸經矣。 
〔咳血〕因咳見血，系火乘肺金，乾咳絡傷，而血滲出也。治同嗽血。 
〔嗽血〕因嗽時氣急喘促，痰雜血絲血點，亦火傷血膜，而血隨痰出也。諸家以咳嗽血出於肺，景岳 
謂咳嗽咯唾諸血，皆源於腎，以腎脈貫膈，入肺循喉，肺腎相聯，因腎水虧，則火爍金，肺燥絡損，液涸成痰， 
病之標在肺，其本固由腎也。治主壯水清金，宜六味丸加麥冬、五味。兼潤肺止嗽，宜阿膠、貝母、百合、 
紫菀。血止後，胃虛食少，氣息不續，劫勞散去半夏，加紫菀茸及瓊玉膏等。其先嗽痰，後見紅者，為積痰生 
熱，宜降痰火；以栝蔞、貝母、山梔、橘紅。水煎，下天門冬丸。先見紅，後嗽痰者，為陰虛火動，宜滋化 
源。六味阿膠飲。陰虛久嗽，痰中血星如珠，生料六味丸加茜根、烏 骨，和童便。久嗽痰帶血絲如縷，六味 
丸加蛤粉、阿膠、童便，臨臥服。嗽血潮熱，八珍湯加貝母、五味。嗽血成勞，肌削神疲，五心煩熱，咽干頰 
赤，盜汗減食，人參飲子，或四君子湯加黃 、鱉甲、麥冬、五味。天士先生曰∶凡咳血之脈，右堅者治在氣 
分，系震動胃絡所致，宜薄味調養胃陰；如生扁豆、茯苓、北沙參、薏苡仁、石斛等。左堅者乃肝腎陰傷所致， 
宜地黃、阿膠、杞子、五味等。脈弦脅痛者，宜蘇子、桃仁、降香、鬱金等。成盆盈碗者，葛可久花蕊石散， 
仲景大黃黃連瀉心湯。一症而縷析條分，從此再加分別，則臨症有據矣。石頑老人曰∶咳血之脈，微弱平緩易 
治；弦數急實，氣促聲嘶咽痛者，不治。 
〔咯血〕不嗽而喉中咯出小血塊或血點是也。症最重，由房勞傷腎，火載血升，咯血成塊，不比咳嗽痰中 
帶出也。亦有兼痰咯出者，系腎虛痰泛，初起用白芍、丹皮、茯苓、棗仁、山藥、山梔、麥冬、童便，以清手 
足少陽厥陰諸經游火。若膈熱頰紅，咽喉不清，清咽太平丸。後必滋補腎陰，以安其血。六味飲加牛膝、麥冬、 
五味。景岳以為心不主血，宜養心湯。嘉言以為陰氣上奔，宜四君湯，黃 、山藥亦可加入。脾中陽氣旺， 
而龍雷之火潛伏也。 
〔唾血〕鮮血隨唾而出，或涎中有血纏如絲、散如點者，多源於腎。右尺虛者，都氣丸加桂心。右尺大者， 
清唾湯。其有兼心胃者，由脾虛不能攝也。兼心則加味歸脾湯，兼胃則七珍散。食少痰清者，異功散加枇杷葉、 
扁豆灰。勞嗽唾血者，黃 散。肺痿吐血者，人參平肺散。 
〔嘔血〕血從脘脅嘔出，系木火乘胃所致。良由暴怒火逆，胸滿脅痛，傷肝動血。柴胡疏肝散。或負重努 
力，傷胃動血。是齋白朮散。或飲酒火熱上升嘔血。葛黃散。或房勞竭力，傷腎嘔 
血。症必面紅足冷，煩躁口渴，生脈散合加減八味丸。或虛勞火升，嘔血不止。花蕊石散。 

<目錄>卷之二\吐血論治
<篇名>血症脈候
屬性：失血脈數大為陽盛，澀細為血少，細數為陰火郁於血中，芤為失血，弦緊脅痛為瘀結。寸大尺微，為肺中 
伏火。尺盛而寸虛，為腎虛陰火。尺滑而疾，為血虛有熱。右脈虛大，為脾胃火。左脈數盛，為肝膽火。失 
血脈微弱細小和緩者易治；洪數實大弦急，或雖小按之如循刃，及衄血身熱，脈至而搏，嘔血胸滿引背，脈 
小而疾，皆不治。咳出白血，似肉似肺，淺紅色者死；喘咳失血，氣逆，脈見弦緊細數，有熱，不得臥者死。 
吐唾血，脈細弱者生，實大者死。 

<目錄>卷之二\吐血論治
<篇名>附方
屬性：〔心脾〕\x歸脾湯\x 見本卷勞瘵。 
〔益肺〕\x生脈散\x 參 麥 五味 
〔虛寒〕\x理中湯\x 參 術 姜 草 
〔補腎〕\x六味丸\x 七味丸 八味丸 俱見一卷中風。六味丸加五味，名都氣丸。 
〔熱寒〕\x麻黃人參芍藥湯\x 麻 桂 參 歸 芍 麥 五 味 草 
〔補氣〕\x保元湯\x 見一卷火。 
〔壯水〕\x青鉛六味飲\x 六味湯加青鉛。 
〔導下〕\x復元活血湯\x 柴胡 當歸 花粉 甲片 紅花 桃仁 大黃 甘草 
〔攻瘀〕\x代抵當湯\x 大黃 歸尾 生地 甲片 元明粉 桂 
〔通補〕\x元戎四物湯\x 地 芍 歸 芎 加桃仁、紅花。 
〔和營〕\x當歸建中湯\x 見一卷傷風，加人參，名人參建中湯。 
〔通絡〕\x旋復花湯\x 見本卷痰飲。 
〔煙酒〕\x紫草茸湯\x 紫草茸 白朮 澤瀉 丹皮 麥冬 犀角 甘草 藕汁 薇銜 
〔胃火〕\x犀角地黃湯\x 見一卷溫。 
〔肺傷〕\x補中益氣湯\x 見一卷中風。 
〔肝逆〕\x化肝煎\x 青 陳 芍 貝（各二錢） 丹 梔 澤（各錢半） 
〔心氣〕\x天冬湯\x 參 歸 芍 地 草 二冬 遠志 阿膠 沒藥 藕節 姜 
〔胃陽〕\x歸 異功散\x 參 苓 術 草 陳 歸 
〔胃陰〕\x金匱麥門冬湯\x 見一卷燥。 
〔肺痿〕\x人參固本丸\x 見一卷中風。 
〔勞怯〕\x四陰煎\x 見本卷痰飲。 
〔血虛〕\x當歸補血湯\x （一兩） 歸（二兩） 
〔血虛〕\x十全大補湯\x 見一卷中風。 
〔氣虛〕\x養營湯\x 見本卷勞瘵。 
〔津涸〕\x元霜紫雪膏\x 悉尼（六十枚） 藕汁（十杯） 生地汁（十杯） 麥冬汁（五杯） 萊菔汁（五杯） 
茅根汁（十杯） 合煎。去渣，入煉蜜（一斤） 飴糖（八兩） 薑汁（半杯） 再熬服。 
〔胸痛〕\x小烏沉湯\x 童便制香附（三錢） 烏藥（錢半） 炙草（一錢） 沉香（五分磨汁） 加入鹽一字。 
〔去瘀〕\x黑神散\x 熟地 歸尾 赤芍 蒲黃 桂心 炮姜 甘草 黑豆（炒去皮） 童便、酒各半，煎。 
〔虛勞〕\x劫勞散\x 見本卷咳嗽。 
〔乾咳〕\x瓊玉膏\x 見一卷燥。 
〔降痰〕\x天門冬丸\x （一兩） 阿膠 茯苓 杏仁 貝母（各五錢） 蜜丸。 
〔陰虛〕\x六味阿膠飲\x 六味丸加阿膠。 
〔潮熱〕\x八珍湯\x 見一卷中風。 
〔勞嗽〕\x人參飲子\x 人參（二錢） 五味（二十粒） 麥 歸 芍（各錢半） 甘草（一錢） 
〔止血〕\x花蕊石散\x 花蕊石（ 研細，三錢） 以童便煎溫調下，男用酒一半，女用醋一半，和。 
〔逐瘀〕\x大黃黃連瀉心湯\x 大黃 黃連 
〔咽火〕\x清咽太平丸\x 薄荷（十兩） 川芎 防風 犀角 柿霜 
甘草（各二兩） 桔梗（三兩） 蜜丸。 
〔補心〕\x養心湯\x 見本卷勞瘵。 
〔唾血〕\x清唾湯\x 二母 桔梗 元參 黃柏 熟地 天冬 遠志 麥冬（各一錢） 炮姜（五分） 
〔胃虛〕\x七珍散\x 參 苓 術 草 山藥 粟米 
〔勞唾〕\x黃 散\x 炙 糯米（炒） 阿膠 等分為末，米湯下三錢。 
〔肺痿〕\x人參平肺散\x 見一卷火。 
〔怒嘔〕\x柴胡疏肝散\x 見本卷勞瘵。 
〔胃傷〕\x是齋白朮散\x 參 術 苓（各一錢） 山藥 百合（各八分） 姜（三片） 棗（二枚） 
〔酒傷〕\x葛黃散\x 黃連（四兩） 葛花（三兩） 用大黃末水熬成膏為丸，或為末服，溫湯下。 

<目錄>卷之二\吐血論治
<篇名>吐血脈案
屬性：族弟 陰虛發熱吐紅，脈洪虛疾，左關尺為甚。思積損幾及三年，龍雷不伏，直至真陰內爍，肺絡受傷， 
陰益虧，陽益熾矣。不從咸降，諒難猝止。用秋石、阿膠、熟地、五味、山藥、百合、貝母、丹皮、白芍、 
淡菜熬膏。藕湯下，紅止而損漸愈。 
毛 勞怯失血，尺寸脈俱洪數，乃肺腎虧損。用三才湯加丹皮、白芍、麥冬、鮮藕。數服血止，惟晡熱咳 
嗽，用六味丸去萸、瀉，加五味、白芍、龜板（炙）、阿膠。蜜丸服，二料全痊。 
丁 痰中血點，溲後遺濁，五更不夢自泄，此腎陰虛，相火強也。六味去山萸，加魚鰾（炒）、蓮須、 
菟絲餅，稍佐黃柏（鹽水炒），蜜丸。淡鹽湯下，漸愈。 
韋氏 晡熱嘔咳痰血，此上損候也。用阿膠（蛤粉炒）、百合、茯神、鮮藕（各三錢）、潞參、山藥、 
白芍、丹皮（各二錢）、貝母（一錢）、五味（四分）、紅棗（五枚）。二劑紅止，熱漸退，去丹皮、阿膠、 
鮮藕，加栝蔞仁。二服痰嗽亦除。 
眭 初夏吐紅，深秋未止。或主燥火刑金，或主龍雷亢逆。診脈右寸短澀，左關沉弦，應主郁慮不舒， 
由氣分傷及血絡。自 
述每午後喉間氣窒不利，則嗽作血腥。夫陽主開，陰主合，午後屬陽中之陰，主斂，而氣隧阻閉，非郁慮內因 
不至此。用桔梗、貝母、木香、栝蔞、茯神、當歸、白芍、降香末。服二劑，脘舒血止，去木香、降香，加郁 
金、熟地。二服脈平。又服歸脾湯去 、術，加熟地、貝母、白芍、蓮子愈。 
錢 失血三次，皆由食頃。今吐紅又適當飯時，自系食入氣阻胃管嗆血，故咽津時脘間若噎也。診脈各 
部俱弦，宜調其逆氣兼彌其滲絡。用栝蔞、貝母、當歸、玉竹、阿膠、紅棗。服愈後頻服牛乳，永不發。 
黎 立冬後陽伏地中，龍潛海底，今值冬至，陽始生，而龍已不藏，致五夜陽升，灰痰帶血，右尺不平， 
此知柏八味丸症也。又夙有肝氣，左脅刺痛，則龍雷交焰矣。初服壯水潛陽，痰血已減，繼服加減歸脾湯，左 
脅痛止，灰痰亦少，血絲淡而若無，脈症將愈兆也。昨診惟肝脈稍弦，左尺強於右，是水尚能制火。從此平心 
靜攝，戒怒節慾，明春木火不至偏旺，則痊平可冀。熟地（水煮）、丹皮（酒炒）、澤瀉（鹽水炒）、 
茯苓（乳蒸）、山藥（炒）、遠志（甘草汁炒）、白芍（炒）、女貞子、藕粉、淡菜、牡蠣（ 研）。煉 
蜜丸服。 
蔣氏 小產後痰嗽帶血，晡寒宵熱，食減肌削，脈小弱。此病損已久，胞系不固，胎墮後營衛益傷。宜仿 
立齋先生治法，以甘溫補陽則寒熱可減。近人專事杏、貝，希冀嗽止，恐寒涼損脾，反致不救。用潞參、山藥、 
茯神、炙草、阿膠、白芍、五味、杞子、蓮、棗。數服頗安。再加黃 、鹿角霜，數服諸症漸止，飲食漸加。 
又丸方調理得痊。 
荊氏 高年食後觸怒，氣升血涌，洞瀉稀水，身熱背寒，心煩頭眩。經雲∶怒則氣逆，甚則嘔血及飧泄， 
故令氣上。症由肝陽鬱勃，震傷血絡，疏泄太甚，木必侮土，胃中水谷不化，更兼暑濕司令，地氣泛潮，故下 
迫暴注，氣上故中脘失寬，主以降逆，佐以除滿，則血歸經而胃自和。用濃朴（制）、山梔（炒）、鬱金（磨）、 
蘇梗、茯苓、薏苡、砂仁、降香、枳殼。一啜微汗，前症若失。 
戴氏 情志內損，火迫絡傷嗽血，晡寒宵熱，脈右虛，左數，營損衛怯。先以膩潤彌絡，育陰和陽。待夏 
至陰生，陽不加灼， 
復元可望。阿膠（水化）、生地（炒）、麥冬（各一錢）、茯神（三錢）、杞子、山藥、甜杏仁（俱炒，二錢）、 
丹皮、石斛（各錢半）、五味（焙，五分）。六服諸症向安，惟胸微痛，加白芍（二錢）、蔞皮（八分）， 
痛止。 
王 淋症愈後，遂發漏瘍，必固澀藥用早。瘍醫用線藥，膿管未拔，忽咳血塊，左脈虛，右尺搏指。此龍 
火不潛，上為咯紅，下為漏膿，勞則淋遺溺痛，非壯水制陽，漏卮何已，勢將由下損上，為勞嗽，為吐衄， 
肛漏安可平也。暫服煎劑，仿虎潛丸加減，熟地（水煮）、龜膠、淡菜、白芍、當歸、五味、杞子、知母、 
黃柏（俱酒炒）。六服脈症平。後用煉蜜為丸，加茯苓、山藥、丹皮、牛膝。鹽湯下，漏瘍亦愈。 
史氏 胸痛嘔血，色兼紅紫，頭眩脘悶，脈芤微，此憂思損營，宜斂補心神，兼舒脾結。凡離絡之血色 
變紫，非必積瘀使然。潞參、茯神、白芍、五味、棗仁、炙草、當歸（醋炒）、合歡花、鬱金、木香（俱磨汁沖）。 
三服已安，調理尋起。 

<目錄>卷之二
<篇名>衄血論治
屬性：（口鼻衄 耳衄 眼衄 齒衄 舌衄 肌衄 九竅衄 血溢 心漏 臍血附） 
血從清道出於鼻，為衄。症多火迫血逆，亦有因陽虛致衄者。火亢則治宜清降，生地黃飲子、茜根散。 
陽虛則治宜溫攝。理中湯、黑神散。既於脈之洪滑弦細別之，暴衄則治涼瀉，犀角地黃湯、七汁飲。久衄則治 
須滋養。止衄散、生脈散。更以血色之鮮濃暗淡辨之，且火迫致衄，有六淫之火，有五志之火。如風寒壅盛於 
經，迫血妄行，表症仍在，脈浮緊用麻黃湯，緩用桂枝湯。成氏謂此非治衄，仍以散邪。仲景固言衄不可汗也。 
若感溫熱風暑而衄者，宜辛潤清涼。如杏仁、丹皮、山梔、茅花、丹參、鮮地黃、連翹、石斛、犀角、麥冬、 
阿膠、蔗汁、藕汁。因火邪亢極而衄者，宜苦寒咸寒。如黃連、黃芩、山梔、枳殼、栝蔞、元參、犀角、童便。 
此治衄外因也。其思傷心脾，驚悸不眠，歸脾湯。勞傷元氣，咳嗽發熱，補中益氣湯去白朮，加麥冬、五味， 
或當歸補血湯加薄荷、杏仁。怒傷肝陰，火冒頭暈，生地、丹皮、白芍、山梔、阿膠、甘菊、鮮桑葉。欲傷腎 
精，陰虛失納，上喘下遺，都氣丸加杞子、菟絲餅。若火不歸源，喘促煩躁，脈微肢 
厥，八味地黃丸，鎮陰煎。陰虛陽浮，六味飲加秋石、龜甲、白芍、五味。衛虛營損，氣短色枯，養營湯。 
氣衰血脫，神疲昏憒，獨參湯。胃火血升，犀角地黃湯加茅花。此治衄內因也。其酒升血沸，面赤汗多，四 
生丸。努力負重，傷中損絡，保元湯加阿膠。此治衄不內外因也。若衄多，服涼劑不止，系內虛寒而外假熱， 
千金當歸湯。衄久不止，熱在下焦血分，六味飲加五味、童便。衄久成勞，照虛損治，病後小勞屢衄，石膏 
牡蠣湯。衄後屢發，或洗面即衄，並以茅花煎湯，調止衄散服。衄血未淨，停瘀入胃，致面黃屎黑，加味犀角 
地黃湯。大衄而頭痛口渴，玉女煎。大衄不止，面目浮腫，蘇子降氣湯。使血隨氣下，得力全在肉桂。凡久衄 
須加氣藥，如木香、黑香附之屬。所以引血歸經耳。 
〔口鼻衄〕血退場門鼻，屬肺脾二經。積勞傷脾，補中益氣湯，倍 、歸。如不應，歸脾湯加藕節、 
童便。 
〔耳衄〕血出耳竅，屬肝腎二經。暴衄腫痛，左關弦數，多肝經風火沸膝。柴胡清肝散。若常有點血， 
不腫痛，尺中沉數，多腎經陰虛火升。生料六味丸加五味、元參。外用龍骨 研，吹入即止。 
〔眼衄〕血出目 ，屬肝火迫絡損系。若猝視無睹，滋陰地黃丸去柴胡。常流血淚，駐景丸，外以炒黑 
槐花末研敷眼角。 
〔齒衄〕血出齒縫牙齦，屬胃腎二經。陽明入下齒，少陰入上齒。陽明火盛必口臭，牙齦腐腫，甘露飲。 
或血涌齒不搖，必酒食炙爆積熱，清胃散，外敷冰玉散。甚則衄不止，大便秘，調胃承氣湯。陽明風壅，齒齦 
微腫，或牽引作痛，消風散加犀角、連翹，外擦青鹽、 本末。少陰虛，口不臭，齒浮動不痛，牙縫中衄， 
點滴而出，系腎陰不固，虛火偶動，六味飲加山梔、赤芍。若隱隱作痛，系陽虛於下，火炎於上，七味地黃丸， 
或鹽湯下安腎丸。外擦青鹽炒香附末。齦底成塊血出，鹽湯下六味丸。 
〔舌衄〕血出舌上如線，或有針孔，多屬心包火。先以蒲黃煎湯，漱之。次以槐花炒研摻之。內服黃 
六一散，合生脈散。若舌出血如泉，塗舌丹，或川文蛤研末摻。舌脹大出血不止，乾薑灰、生蒲黃為末摻。 
〔肌衄〕血出膚孔，屬衛氣不固，血乘陽分。脈洪，當歸六黃湯。脈弱，保元湯。脈數，當歸補血湯。 
脈浮，黃 建中湯。有紅汗，色紅染衣，黃 建中湯，兼用妙香散，小麥煎湯調下。 
〔九竅衄〕諸竅齊衄，總治側柏散、犀角湯。有中毒者，飲生羊血。顛撲傷者，灌熱童便。煩勞傷者， 
補中益氣湯倍參 。若五臟內崩者不治。有遍體無故血出，五花湯。 
〔血溢〕血從上出，隨火妄行。《原病式》以為心火銷爍，用黃連瀉心湯。或偶觸破傷，血涌不止，內服 
十全大補湯，外用百草霜摻之。 
〔心漏〕胸前一孔出血水，名心漏。用嫩鹿茸去毛酥炙，附子炮去皮臍，和鹽花共研末，以棗肉杵丸， 
酒下。 
〔臍血〕血出臍中，胃受火逼，不得運輸。宜熟地、當歸、白芍、丹皮、甘草、白芷、側柏葉、茅根汁、 
藕汁之屬。 

<目錄>卷之二\衄血論治
<篇名>衄血脈候
屬性：衄而不止，脈大者逆。《靈樞》脈至而搏，血衄身熱者死。《素問》病若吐衄，脈當沉細，反浮大而牢者 
死。《難經》脈得諸澀濡弱，為亡血。《脈經》脈浮大數，為邪伏於經，宜發汗。大為虛，為脾虛不能統血， 
宜補氣，小而數，為陰虛火乘，宜滋腎。弦澀為瘀積，宜行滯。凡衄之脈，數實堅勁，或急疾不調，皆難治。 
久衄脈虛大，頭額痛，鼻流淡黃水者死。 

<目錄>卷之二\衄血論治
<篇名>附方
屬性：〔清降〕\x生地黃飲子\x 生地 熟地 杞子 阿膠 白芍 天冬 側柏葉 地骨皮 黃芩 各等分，水煎。 
〔清降〕\x茜根散\x 茜根 阿膠 黃芩 側柏葉 生地（各一兩） 甘草（五錢） 
〔溫攝〕\x理中湯\x 見一卷中風。 
〔溫攝〕\x黑神散\x 見本卷血。 
〔涼瀉〕\x犀角地黃湯\x 見一卷溫。 
〔涼瀉〕\x七汁飲\x 韭汁 藕汁 鮮荷葉汁 京墨汁 側柏葉 
汁生地汁 童便各一杯，和勻服。 
〔滋養〕\x止衄散\x 黃 （六錢） 當歸 赤苓 白芍 生地 阿膠（各三錢） 為末，麥冬湯調服。 
〔益肺〕\x生脈散\x 參 麥 五味 
〔風寒〕\x麻黃湯\x 麻 杏 桂 草 
〔風寒〕\x桂枝湯\x 桂 芍 草 姜 棗 
〔傷脾〕\x歸脾湯\x 見本卷勞瘵。 
〔氣虛〕\x補中益氣湯\x 見一卷中風。 
〔氣血〕\x當歸補血湯\x 炙 （一兩） 當歸（二錢） 
〔喘逆〕\x都氣丸\x 見一卷火。 
〔補火〕\x八味丸\x 見一卷中風。 
〔補火〕\x鎮陰煎\x 熟地（一兩） 牛膝（二錢） 澤瀉（一錢五分） 炙草 桂心（各一錢） 制附子（七分） 
水煎冷服。 
〔陰虛〕\x六味丸\x 見一卷中風。 
〔調營〕\x養營湯\x 見本卷勞瘵。 
〔酒沸〕\x四生丸\x 生艾葉 生荷葉 生側柏葉 生地黃 搗丸如雞子大，水煎，去渣服。 
〔傷中〕\x保元湯\x 見一卷火。 
〔虛寒〕\x千金當歸湯\x 當歸（一錢） 炮姜（五分） 白芍 阿膠 黃芩（各一錢半） 
〔病後〕\x石膏牡蠣湯\x 石膏（五錢） 牡蠣（一兩） 研末酒服，日三次。 
〔停瘀〕\x加味犀角地黃湯\x 地 芍 丹 犀角 再加 歸 桔 陳 草 紅花 藕汁 
〔降火〕\x玉女煎\x 見一卷溫。 
〔降氣〕\x蘇子降氣湯\x 見本卷失音。 
〔外治〕\x單方\x 以大蒜頭搗如泥，作餅如錢大，貼足心，左衄貼右，右衄貼左，兩孔俱衄，左右俱貼， 
即止。 
\x單方\x 用線扎中指中節，左孔衄扎左中指，右孔衄扎右中指，兩孔俱衄兩指俱扎。 
\x單方\x 黑山梔 牡蠣 龍骨 京墨 百草霜 血餘 
炭等分為末，用茅花水蘸藥末入鼻孔，立止。 
\x單方\x 用濕紙搭額上立止。 
〔耳衄〕\x柴胡清肝散\x 小柴胡湯去半夏、棗、姜，加 梔子、川芎、連翹、桔梗。 
〔眼衄〕\x滋陰地黃丸\x 二地 芩 連 參 草 歸 五味 柴枳 天冬 地骨皮 蜜丸，茶下。 
〔眼衄〕\x駐景丸\x 杞子 車前子（各二兩） 熟地（五兩） 菟絲子（八兩） 蜜丸，酒下。 
〔齒衄〕\x甘露飲\x 二地 二冬 石斛 茵陳 黃芩 枳殼 枇杷葉 甘草 
〔齒衄〕\x清胃散\x 生地（四錢） 升麻（錢半） 丹皮（五錢） 當歸 川連（各三錢） 為末，分三服。 
〔外敷〕\x冰玉散\x 硼砂 元明粉（各五錢） 辰砂（六分） 
〔便秘〕\x調胃承氣湯\x 大黃 芒硝 炙草 
〔風腫〕\x消風散\x 見本卷失音。 
〔腎虛〕\x七味丸\x 六味丸加桂心。 
〔陽虛〕\x安腎丸\x 便制香附（二兩） 炮川烏 川椒（各一兩） 青鹽炒 小茴香（三兩） 熟地（四兩） 
川楝子（三錢） 酒糊丸。 
〔舌衄〕\x黃 六一散\x 黃 （六兩） 甘草（一兩） 
〔舌衄〕\x塗舌丹\x 烏賊骨 蒲黃 等分研末，塗舌上。 
〔肌衄〕\x當歸六黃湯\x 當歸 黃 生地 熟地（各一錢） 黃芩 黃連 黃柏（各五分） 
〔肌衄〕\x黃 建中湯\x 桂 芍 草 姜 棗 飴糖 
〔紅汗〕\x妙香散\x 人參 黃 遠志 茯苓 茯神（各一兩） 桔梗（三錢） 甘草（二錢） 木香（錢半） 
麝香（一錢） 辰砂（二錢） 
〔九竅〕\x側柏散\x 側柏葉（蒸乾二兩半） 荊芥炭 人參（各一兩） 每末三錢，入白面三錢調服。 
〔九竅〕\x犀角湯\x 犀角汁 黃連 荊芥炭 小薊（各一錢） 生龍骨（八分） 黃芩（錢半） 
〔遍身〕\x五花湯\x 水蘆花 紅蓼花 槐花 茅花 白雞冠花 人參 等分，水煎，入側柏汁和服。 
〔血溢〕\x黃連瀉心湯\x 大黃 黃連 
〔血溢〕\x十全大補湯\x 見一卷中風。 

<目錄>卷之二\衄血論治
<篇名>衄血脈案
屬性：族子 勞力傷陰，口乾鼻衄，頰赤神疲，是冬陽不潛，當春脈洪晡熱，系引動溫邪。先治溫，後治勞。 
黑山梔、生地、白芍、丹皮、麥冬、沙參、蔗汁。三服脈洪已退，鼻衄亦止，而右尺不靜，龍焰未熄，宜滋 
陰潛陽。六味丸料去澤瀉，加龜板、淡菜、五味、白芍。煎服十劑效。 
肖 去秋陰瘧，病延今夏，三日兩發，熱重寒輕，鼻衄左孔，膝脛熱蒸，乃腎陰下虧，膽火上冒。仍用 
柴、防升動，致汗多渴眩，鼽衄不已，皆誤藥貽咎。生地、丹皮、山梔、知母（酒炒）、牛膝（酒蒸）、白芍、 
烏梅、桑葉，三四服病已。嗣此多服六味丸以滋下元。 
呂氏 暑熱煩勞，下崩上衄，屢次暈絕，肢冷胸溫，甦醒後脅滿心忡，驚汗不寐，脈虛芤。此心肝血失 
所統，而氣隨血脫也。急須固氣以攝血，乃陰從陽長之理。用洋參（五錢）、茯神（三錢）、棗仁、龍骨（各二錢）、 
黑甘草（錢半）、龍眼（五枚）、小麥（二合）、五味（八分）。三劑神安熟寐，逾日血仍至，復暈而蘇。 
用理中湯加荊芥（醋炒黑），數服得止。 
王 春初鼻衄，口乾惡熱，由努力傷絡，血凝氣聚，臍左板硬如掌，脘痞不容側臥，脈左大右小。 
肝乘絡傷，應地氣上騰，直犯清道。先進緩肝降逆，俟衄止，再商理瘀。黑山梔、鬱金、蔞仁、白芍、阿膠（水化）、 
當歸（醋炒）、麥冬、丹皮、炙草。一啜甚適，三服衄止，脈左斂。原方去芍、膠、歸、草，加牡蠣、降香、 
牛膝、歸須、桃仁。二服便下瘀黑，脘腹俱寬，蓋血以下行為順，上行為逆。故降逆佐甘緩，理瘀佐軟堅。 
宗 面蒼赤，體質陰虛，病後微熱，牙齦血衄成塊，隨咽下，不痛不腫。治用滋腎以潛龍火，熟地（水煮）、 
黃柏（酒炒）、茯苓。丹皮、牛膝（蒸）煎湯，沖真藕粉。二服。外用青鹽、青黛、石膏。研細敷齒齦，不 
日而衄止。 
王 當春大衄，由情志拂逆，膽火上迫，致血直犯清道，昏 
眩不時。速用清降，以遏少陽升逆之威。羚羊角、黑山梔、丹皮、阿膠、生地、鮮桑葉，二服衄止。脈來小 
澀模糊，胸際隱痛，晡時足腫，由 作傷陽，元氣不振，懼其遇勞輒發。法宜和補脾陽，潞參、白朮、炙草、 
茯神、白芍、當歸（醋炒）、鬱金（汁）。數服愈。 

<目錄>卷之二
<篇名>汗症論治
屬性：汗為心液，腎主五液，故汗出皆由心腎虛致之。有自汗，有盜汗，自汗屬陽虛，盜汗屬陰虛，自汗者， 
不因勞動，不因發散， 然自出，由陽虛不能衛外而固密也。盜汗者，寐中竊出，醒後倏收，由陰虛不能內 
營而斂藏也。陽虛自汗，治宜補氣以衛外；陰虛盜汗，治宜補陰以營內。固衛則表氣實而腠理不疏；填營則 
里真固而陰液不泄。條其治法∶表虛自汗失斂，補陽湯。里虛盜汗有熱，益陰湯。表里不固汗出，黃 湯。氣 
虛而陽弱者必自汗， 附湯。凡肥人多自汗。陰虛而火蒸者多盜汗，當歸地黃湯。凡瘦人多盜汗。陽虛者陰 
必乘，多發厥自汗；黃 建中湯，陰虛者陽必湊，多發熱盜汗。當歸六黃湯。陽蒸陰分，則血熱，血熱則 
液泄為盜汗。此從乎表里陰陽為治也。然自汗有屬腑臟者，經雲∶飲食飽甚，汗出於胃；驚而奪精，汗出於心； 
持重遠行，汗出於腎；疾走恐懼，汗出於肝；搖體勞苦，汗出於脾。如胃熱，食則汗出如洗；二甘湯或牡白散。 
飲酒漏風，汗出如浴。白朮散。肺虛，腠易疏泄，玉屏風散。心虛，神不安謐，硃砂安神丸、天王補心丹。 
腎虛，元府不閉，六味丸、還少丹。肝脾虛，精血久耗，三陰煎。士材亦云∶肺虛者固其皮毛，黃 六一湯。 
心虛者益其血脈，當歸六黃湯。腎虛者助其封藏，五味子湯。脾虛者壯其中氣，補中益氣湯。肝虛者禁其疏泄， 
白芍湯。此從乎腑臟為治也。其盜汗乃睡中自泄，參苓散。水火不交，心腎丸。陰陽偏勝，黃 湯。虛損心陽， 
柏子仁湯、牡蠣散。至如病後氣血俱虛自汗，十全大補湯。產後血脫，孤陽無根據，大汗不止，獨參湯。 
凡津脫者汗大泄，大補元煎去杜仲。痰盛者汗自流，理中降痰湯。發汗過劑，血虛成痙，防風當歸湯。汗多 
亡陽，身冷拘急，桂枝加附子湯。若夫風濕相搏，時自汗出，防己黃 湯。惡風自汗，桂枝 
湯。傷寒，陽明、少陽症盜汗，柴胡湯、葛根湯選用。溫熱症，三陽合病，目合則汗，白虎湯。額汗濕熱上 
蒸，或血蓄胃口，迫其津液致之。蓄血頭汗，劑頸而還，犀角地黃湯。頭汗，小便不利，渴而不飲，此血瘀膀胱 
也。桃仁承氣湯。胃熱上蒸，額汗發黃，小水不利者，五苓散加茵陳，甚則茵陳蒿湯利之。傷寒脅痛耳聾，寒 
熱口苦，頭汗劑頸而還，屬少陽，小柴胡湯加桂枝、茯苓、白朮和之。少陽挾熱，或為盜汗，或腋汗，脅汗， 
須知從陰陽交互時，及陰陽交互處發泄者，皆陰陽不和半表半里症。小柴胡湯、逍遙散，皆合劑也。外有頭汗， 
頭者，諸陽之會，邪搏諸陽，津液上湊，則頭汗。劑頸而還，屬血症。四物湯。濕邪搏陽，亦汗出頭額，參用 
勝濕湯、調衛湯。水結胸無大熱，亦汗出頭額，小半夏加茯苓湯。陽明胃實，亦汗出頭額，調胃承氣湯。胃腑 
熱蒸，手足自汗，亦陽明病，當下，大柴胡湯。心腋盜汗，久不止，參歸腰子。當心一片，津津自汗，名心汗， 
補心丹。陰囊汗為腎虛有濕，安腎丸主之。兩腋汗，腳心汗，為濕熱流注，牡礬丹主之。有血汗，因膽經熱血 
妄行，與少陰氣並，奪命散。產後血汗， 皮湯。有黃汗，因汗出浴水，濕熱內郁， 陳湯。一切汗出不止， 
外治法，紅粉散。惟珠汗不流，汗出如油，額汗如雨，喘促肢冷，皆陽脫不治。 
經曰∶陽有餘為身熱無汗，陰有餘為多汗身寒。又曰∶血與汗異名而同類，故奪血者無汗，奪汗者無血。 
注云∶奪者迫之使出也。又曰∶腎病者寢汗憎風，寢汗，即盜汗也。 
東垣曰∶凡內傷自汗，補中益氣湯，稍加附子、麻黃根、浮小麥，其效如神。但升、柴少用，兼蜜炙以抑其 
升發暴悍之性，又欲其引參、 等味達肌表也。 
凡服止汗固表藥，不應，愈斂愈出者，只理心血，以汗乃心液，心不攝血，故溢為汗。大補黃 湯加棗仁。 
微熱者，加石斛。當心汗，為思慮傷脾，補心丹。凡久病不愈，必氣血兩虛，自汗熱不退，補中益氣湯加川附， 
或用歸脾湯。如便燥自汗，熱不退，屬陰血，六味地黃湯加生脈散。如病陽虛，熱極自汗而解；汗後 
又熱，汗出如水，此陽被汗散，發泄在外，而不歸元，保元湯加浮麥、牡蠣，或炒焦棉子煎湯。如心神不安者， 
加安神丸。凡虛陽上攻，必求下達，保元湯加木瓜，使陽氣回元。凡汗症有陰陽，陽汗者熱汗也，陰汗者冷 
汗也。汗之冷者以其陽氣內虛，陰中無陽，而汗隨氣泄。凡大驚恐，及病後產後失血後，多有汗出，是皆陽氣 
消耗，真元失守候也。故經曰∶陰勝則身寒汗出。又曰∶極寒反汗出，身必冷如冰，是皆陰汗之謂。治必扶其 
正氣，其汗乃止。若虛甚者，非速救真元不可。姜、桂、附子之屬，必所當用。 
凡病不當汗而誤汗，或當汗而汗之過劑者，皆汗多亡陽之症，是亦陰症之屬，當察其虛之或微或甚。微虛 
者，三陰煎，或五陰煎、獨參湯之類。虛甚者，非用大補元煎、六味回陽飲之類不可。凡衛虛不固，腠理不 
密而易汗者，是亦陰症之屬。宜黃 六一湯，或 附湯。以上四段本《景岳全書》。 
《醫通》曰∶病後氣血俱虛而汗，服諸止汗藥，不應，用十全大補湯半劑，加熟棗仁五錢。若胸臆煩悶， 
不能勝陰藥者，生脈散加黃 二錢，當歸六分，熟棗仁三錢。一服即驗。夏月汗止半身，由氣血不充，內挾寒 
飲，偏枯及夭之兆也。用大劑十全大補湯、人參養營湯、大建中湯，加行經豁痰藥治之。若元氣稍充，即間用 
小續命湯一劑，以開發其表，或防己黃 湯加川烏以散其濕。此症雖屬血虛，不可用四物陰藥，以其閉滯經 
絡故也。 
丹溪曰∶自汗大忌生薑，以其開腠理也。凡有汗，一切辛辣之味，五辛之屬，均忌之。 

<目錄>卷之二\汗症論治
<篇名>汗症脈候
屬性：寸微尺緊，虛損多汗。肺脈軟而散者，病灌汗。平人脈虛微細者，盜汗出。自汗在寸，盜汗在尺。脈盛汗 
出，病不衰者，死。汗出而脈脫者，不治。 

<目錄>卷之二\汗症論治
<篇名>附方
屬性：〔表虛〕\x補陽湯\x 參 術 草 五味 虛加附子。 
〔里虛〕\x益陰湯\x 萸 地 丹 芍 麥 味 山藥 澤瀉 燈草 地骨皮 蓮子 虛加人參。 
〔表里〕\x黃 湯\x 地 茯苓 天冬 麻黃根 肉桂 龍骨（各一錢） 麥冬 五味 防風（各八分） 
歸草（各七分） 
〔陽虛〕\x 附湯\x 附（各二錢） 姜（十片） 
〔陰虛〕\x當歸地黃湯\x 歸 芍 苓 術 柏 陳 草 人參 熟地 生地 知母 浮麥 棗 
〔自汗〕\x黃 建中湯\x 見本卷衄血。 
〔盜汗〕\x當歸六黃湯\x 見本卷衄血。 
〔胃汗〕\x二甘湯\x 生甘草 炙甘草 五味 烏梅 姜 棗 
〔胃汗〕\x牡白散\x 牡蠣 白朮 防風（各二錢） 
〔酒風〕\x白朮散\x 白朮（一兩二錢五分） 防風（一兩五錢） 牡蠣（三錢） 
〔衛虛〕\x玉屏風散\x 見一卷中風。 
〔心汗〕\x硃砂安神丸\x 黃連（五錢） 炙草 生地（各三錢半） 當歸（二錢半） 硃砂（一錢半） 
〔心火〕\x天王補心丹\x 見一卷火。 
〔腎汗〕\x六味丸\x 見一卷中風。 
〔補腎〕\x還少丹\x 見一卷中風。 
〔肝脾〕\x三陰煎\x 歸 地 參 芍 五味 草 棗仁 
〔肺汗〕\x黃 六一湯\x （六錢） 草（一兩） 煎服。 
〔腎汗〕\x五味子湯\x 五味 山萸 龍骨 牡蠣 何首烏 遠志 五倍子 地骨皮 
〔脾汗〕\x白芍湯\x 白芍 棗仁 烏梅 
〔盜汗〕\x參苓散\x 參 苓 棗仁 
〔心腎〕\x心腎丸\x 參 歸 地 苓 味 牛膝 蓯蓉 菟絲子 山藥 鹿茸 附子 龍骨 遠志 
〔心惕〕\x柏子仁湯\x 柏子仁 半夏曲（各二兩） 牡蠣 人參 白朮 麻黃根 五味（各一兩） 
麥麩（半兩） 棗肉為丸。 
〔斂汗〕\x牡蠣散\x 黃 麻黃根 牡蠣 小麥 
〔病後〕\x十全大補湯\x 見一卷中風。 
〔津脫〕\x大補元煎\x 見一卷中風。 
〔痰汗〕\x理中降痰湯\x 參 術 姜 草 名理中湯，此加苓、夏、蘇子。 
〔汗痙〕\x防風當歸湯\x 芎 歸 防 地 
〔亡陽〕\x桂枝加附子湯\x 桂 芍 草 姜 棗 名桂枝湯，此加附子。 
〔風濕〕\x防己黃 湯\x 見一卷濕。 
〔少陽〕\x小柴胡湯\x 見一卷溫。 
〔少陽〕\x葛根湯\x 葛根 麻黃 姜 桂 芍 草 棗 
〔三陽〕\x白虎湯\x 見一卷中風。 
〔蓄血〕\x犀角地黃湯\x 見一卷溫。 
〔血瘀〕\x桃仁承氣湯\x 見一卷疫。 
〔胃熱〕\x五苓散\x 見一卷溫。 
〔發黃〕\x茵陳蒿湯\x 見一卷濕。 
〔陰陽〕\x逍遙散\x 見一卷火。 
〔濕邪〕\x勝濕湯\x 茅術 濃朴 半夏 藿香 陳皮 甘草 姜 
〔理濕〕\x調衛湯\x 麻黃根 黃 羌 麥冬 地 歸 草 芩 夏 豬苓 蘇木 紅花 五味子 
〔結胸〕\x小半夏加茯苓湯\x 見本卷痰飲。 
〔胃實〕\x調胃承氣湯\x 大黃 芒硝 甘草 
〔陽明〕\x大柴胡湯\x 見一卷溫。 
〔心汗〕\x參歸腰子\x 人參 當歸（各五錢） 豬腰（一個煮） 再蒸。 
〔腎虛〕\x安腎丸\x 蘆巴 補骨脂 川楝子 茴香 續斷（各一兩半） 杏仁 桃仁 山藥 
茯苓（各一兩） 
〔外治〕\x牡礬丹\x 牡蠣粉 黃丹（各二兩） 枯礬（四兩） 研擦。 
〔血汗〕\x奪命散\x 硃砂 寒水石 麝香 等分，每服五分，又名定命散。 
〔產血汗〕\x 皮湯\x 皮燒灰 米飲下， 肉煮食，更妙。 
〔黃汗〕\x 陳湯\x 石膏 芍 麥冬豉 草 茵陳 姜 
〔外治〕\x紅粉散\x 麻黃根 牡蠣（各一兩） 赤石脂 龍骨（各五錢） 絹包擦之。 
〔補虛〕\x大補黃 湯\x 參 術 草 芎 歸 萸 五味 桂心 防風（各一兩） 茯苓（一兩半） 
熟地 蓯蓉（各三兩） 姜 棗 
〔陰血〕\x生脈散\x 見一卷暑。 
〔培元〕\x保元湯\x 見一卷火。 
〔補虛〕\x六味回陽飲\x 見本卷咳嗽。 
〔偏枯〕\x人參養營湯\x 見本卷勞瘵。 
〔寒飲〕\x大建中湯\x 蜀椒 乾薑 人參 飴糖 
〔發表〕\x小續命湯\x 見一卷中風。 

<目錄>卷之二
<篇名>脫症論治
屬性：生命以陰陽為樞紐，陰在內，陽之守，陽在外，陰之使，陰陽互根，相抱不脫。《素問》所謂陰平陽秘， 
精神乃治也。若夫元海根微，精關直泄，上引下竭，陰陽脫離，命立傾矣。《靈樞》雲∶精脫者，耳聾；氣 
脫者，目不明；津脫者，腠理開，汗大泄；液脫者，骨屬屈伸不利，色夭，腦髓消，脛酸，耳數鳴；血脫者， 
色白，夭然不澤，其脈空虛。《難經》雲∶脫陽者見鬼，脫陰者目盲。嘉言喻氏又分上脫、下脫、上下俱脫。 
今詳斯症，總由陰陽樞紐不固。如上脫者，喘促不續，汗多亡陽，神氣亂，魂魄離，即脫陽也；下脫者， 
血崩不止，大下亡陰，交合頻，精大泄，即脫陰也；上下俱脫者，類中眩仆，鼻聲鼾，絕汗出，遺尿失禁， 
即陰陽俱脫也。更有內閉外脫者，痙厥神昏，產後血暈等症是也。治法∶在未脫之先，審其元陽欲絕者，於 
回陽劑中兼引陰，參附湯用童便煎。真陰欲絕者，於攝陰劑中兼固陽，固陰煎。其心神浮越，起臥不安者， 
招集潰散之陽。龍蠣救逆湯去桂、姜、蜀漆，加參、附、棗仁、茯神。脈微垂絕，氣短汗出者，收拾虛耗之 
陰。生脈散，或人參飲子。血脫者益氣，吐衄不止，獨參湯加參三七、童便。精脫者填營，縱慾走陽，救脫湯。 
魂離者鎮肝，身外有身，定魂丹。崩中者固下，血漏暴注，安崩湯。津脫者實衛，大汗亡陽，收汗丹。液脫者 
滋陰，血枯成痿，加減四斤丸。喘促而吸入 
短者資化源，氣急不續，都氣丸。類中而神昏者息風火，心火暴甚，河間地黃飲子去桂、附、巴戟。至於內 
閉外脫，如痙厥神識不醒，暫用豁痰，鮮菖蒲根汁和送至寶丹。產後血暈不蘇，急為開竅，外燒鐵器淬醋熏鼻， 
或燒蘇合香嗅氣，內灌清魂散。若血悶，用獨聖散、參蘇飲。凡諸暴脫，或孤陽無根，而陰失所系，或精血 
驟去而神失所根據，洵有如喻氏所見，壯歲無病一笑而逝，少年交合一注而傾者，不早尋罅漏而緘固之，其能 
拯危於一線也哉。 

<目錄>卷之二\脫症論治
<篇名>附方
屬性：〔回陽〕\x參附湯\x 參 附 姜 
〔攝陰〕\x固陰煎\x 參 地 萸 五味 山藥 遠志 炙草 菟絲餅 
〔救逆〕\x龍牡救逆湯\x 龍骨（四兩） 牡蠣（五兩） 炙草（二兩） 大棗（十二枚） 桂枝 姜 蜀 漆（各 
三兩） 
〔脈微〕\x生脈散\x 見一卷暑。 
〔氣短〕\x人參飲子\x 見本卷血。 
〔精脫〕\x救脫湯\x 人參（三兩） 附子（一錢） 黃 （三兩） 熟地 麥冬（各一兩） 五味子（一錢） 
〔魂虛〕\x定魂丹\x 參 苓 歸 術 麥冬 柏子仁 棗仁 遠志 白芥子 丹砂 龍齒 
〔暴注〕\x安崩湯\x 參 術 （各一兩） 三七根末（五錢）水煮。 
〔津脫〕\x收汗丹\x 參 麥 地（各一兩） 棗仁（五錢） 五味（三錢） 當歸（五錢） 甘草（一錢） 
〔液脫〕\x加減四斤丸\x 熟地 五味 蓯蓉 牛膝 木瓜 天麻 鹿茸 菟絲子 
〔喘虛〕\x都氣丸\x 見一卷火。 
〔類中〕\x地黃飲子\x 見一卷中風。 
〔痙厥〕\x至寶丹\x 見一卷中風。 
〔產暈〕\x清魂散\x 人參 甘草 川芎 澤蘭 荊芥 
〔血悶〕\x獨聖散\x 五靈脂（半炒半生） 水煎服。 
〔血悶〕\x參蘇飲\x 人參 蘇木 

<目錄>卷之二\脫症論治
<篇名>脫脈案
屬性：堂弟 心力經營，煩勞動火，消谷善飢，坐則手足俱顫，寐則手足如墮，夢則體析為二，神志恍惚， 
呵欠氣泄，右脈小弱，左虛軟不受按。因操勞疲神，元氣不受鎮攝，若轉失氣，須防暴脫。食下煩嘈稍定，足 
知中宮底柱乏權，急攝陽以交陰。潞參、茯神、山藥、五味、杞子、白芍、龍骨、牡蠣（俱 研）、棗仁（炒研）。 
三服神昏安貼，諸症俱減，惟巔痛唾涎。原方加嫩桑葉炒、甘菊以熄肝膽風熱，加益智、半夏（青鹽炒）， 
以攝脾涎。又數服，間服膏方而安。此症因其胃旺能納，專受滋填，用海參煨鴨，及火腿雞蛋等，皆血肉有 
情之品，故未及兩旬已瘥。 

<目錄>卷之三
<篇名>脾胃論治
屬性：脾胃皆屬土，脾為己土，胃為戊土，而臟腑分焉。脾為髒，胃為腑，凡髒主守，腑主通，髒陰而腑陽也。 
經言胃為水谷之海，飲入於胃，游溢精氣，上輸於脾，脾氣散精，上歸於肺，通調水道，下輸膀胱，脾主為胃 
行其津液者也。故胃主納，脾主運，胃喜涼，脾喜燥，昔人每多混治，惟葉氏醫案，謂脾宜升則健，胃宜降則 
和。太陰濕土，得陽始運；陽明陽土，得陰始安；以脾喜剛燥，胃喜柔潤也。仲景急下存津，其治在胃； 
東垣大昇陽氣，其治在脾。又言五臟以守為補，六腑以通為補，卓然有見。岫雲華氏，稱其議論越出千古， 
其敘葉案曰∶《脾胃論》莫詳於東垣，其補中益氣、調中益氣、昇陽益胃諸湯，以勞倦內傷為主，故用 
人參、黃 以補中，白朮、蒼朮以溫燥，升麻、柴胡升下陷之清陽，陳皮、木香理中宮之氣滯，以太陰惡濕， 
而病患胃陽衰者居多，用之得宜，效如桴鼓。若脾陽不虧，胃有燥火，則當用香岩養胃陰之法。凡病後熱傷 
肺胃津液，以致虛痞不食，舌絳嗌干，煩渴不寐，便不通爽，此九竅不和皆胃病，豈可以 、術、升、柴治乎。 
故先生必用降胃之法，所謂胃宜降則和者，非辛開苦降，亦非苦寒下奪，以損胃氣，不過甘平或甘涼濡潤以養 
胃陰，則津液來復，使之通降而已，此即宗《內經》六腑者傳化物而不藏，以通為用之理也。故治胃陰虛， 
不飢不納，用清補，如麥冬、沙參、玉竹、杏仁、白芍、石斛、茯神、粳米、麻仁、扁豆子。治胃陽虛，食谷 
不化，用通補，如人參、益智、陳皮、濃朴、烏藥、茯苓、生術、地栗粉、半夏、韭子、生薑、黃米。治脾 
陰虛，胸嘈便難，用甘潤，如甘草、大麥仁、白芍、當歸、杏仁、麻仁、紅棗、白蜜。治脾陽虛，吞酸噯腐， 
用香燥，如砂仁、丁香、炒術、神曲、麥芽、乾薑。如四君、六君、異功，凡守補皆脾藥。 
治脾胃陽虛，運納俱少，食已欲瀉，用升降法，如補中益氣湯加茯苓、益智、木瓜，或益黃散。治濕傷脾胃， 
用平胃散，或清暑益氣湯加減。治中氣虛，用補中益氣湯加麥冬、五味子。治飢傷，痛而納食稍安，病在脾絡， 
因傷飢餓而得，當甘緩以養脾營，當歸建中湯。治食傷，傷食惡食，腹痛作飽，當分消胃土，用生益智、草果、 
廣皮、茯苓、雞內金、炒楂肉、神曲、煨姜。病後調理脾元，參苓白朮散，或六君子湯。其分治合治，於病情 
尤為允愜者矣。 
白朮炒用則守，生用則和。甘草炒用則補，生用則瀉火。上方分列脾胃，大抵脾臟以守為補，胃腑以通為 
補，脾宜升運，胃宜通降也。其方治與飲食症參觀，則備矣。 

<目錄>卷之三\脾胃論治
<篇名>附方
屬性：〔補中〕\x補中益氣湯\x 見一卷中風。 
〔調中〕\x調中益氣湯\x 即補中益氣湯去歸、術，加木香、蒼朮。 
〔昇陽〕\x昇陽益胃湯\x 六君子加 芍 羌 獨 防 柴連 澤瀉 姜 棗 
〔補脾〕\x四君子湯\x 參 苓 術 草 加陳皮，名異功散，再加半夏，名六君子湯。 
〔脾陽〕\x益黃散\x 陳皮（一兩） 青皮 訶子肉 炙草（各五錢） 丁香（二錢） 
〔利濕〕\x平胃散\x 見一卷濕。 
〔祛暑〕\x清暑益氣湯\x 見一卷暑。 
〔飢傷〕\x當歸建中湯\x 芍 桂 飴 草 姜 棗 當歸 
〔病後〕\x參苓白朮散\x 參 苓 術 草 山藥 扁豆 蓮子 桔梗 砂仁 薏仁 
〔脾腎〕\x蟠桃果\x 芡實 蓮子 核桃 熟地 棗肉 用豬腰子摻入茴香末，蒸熟去膜，同藥搗成餅。 
〔胃火〕\x安胃飲\x 黃芩 石斛 澤瀉 木通 陳皮 楂肉 麥芽 若熱甚去後三味，加 石膏 生地 
麥冬 
〔脾濕〕\x半夏枳術丸\x 半夏 枳 術 
〔和胃〕\x養胃湯\x 人參 藿香 濃朴 蒼朮（各一錢） 茯苓（錢二分） 陳皮（錢五分） 草果 炙草（各六 
分） 加烏梅（二個） 生薑（三片） 水煎。 

<目錄>卷之三\脾胃論治
<篇名>脾胃脈案
屬性：張 髫年寒熱肢冷，食少便瀉，尚作瘧治，遂神疲色慘，脈沉，須防慢驚，急理脾陽。先用理中湯， 
少加附子，手足乃溫。專用異功散，加蓮、棗理脾，熱減瀉止。 
於 脅痛吞酸已止，肝火悉平，但中脘氣窒，口燥不知飢，右脈欠和，胃陰未復。用沙參、麥冬、花粉、 
當歸、白芍、栝蔞、小麥、蔗汁。三服得平。 
姜 左脈浮而鈎，右弦緩，脘中久痛，納食稍緩，乃飢傷脾絡所致。經言脾欲緩，急食甘以緩之，勿 
用平肝，克伐生氣。潞參、當歸須、白芍、飴糖、紅棗、甘草、牡蠣粉、糯稻根須、降香末。數劑而安。 

<目錄>卷之三
<篇名>飲食症論治
屬性：飲以養陽，食以養陰，飲食人所以衛生，而脾胃實生之本也。胃旺則多食不滯，過食不飢。脾運則分五 
髒，榮潤四肢。若生冷戕胃，饑飽戕脾，中氣先餒，不宜專事消導。宜補中益氣湯加茯苓、砂仁。夫中氣即脾 
胃沖和之元氣也。然胃氣以下行為順，脾氣以健運為能。胃強脾弱，則消谷而便溏；脾強胃弱，則知飢而 
納少。故胃陽虛，飽食輒噯者，宜溫通。如橘紅、濃朴、益智、枳殼、半夏曲、草蔻、蘇子、谷芽。若守 
補則壅，忌炙草、焦白朮、炮姜。脾陽虛，多食不化者，宜香燥。如砂仁、丁香、木香、白朮、半夏、神曲、 
薏苡、橘白、雞內金，若膩補則滯，忌地黃、萸肉等。脾胃陰虛，不飢不食，口淡無味者，宜清潤以養之。如 
沙參、扁豆子、石斛、玉竹、當歸、白芍、麻仁、粳米、大麥仁。若消導則耗氣劫液，忌枳、朴、楂肉、 
蘿蔔子、曲 。傷飲惡飲，傷食惡食，嘔而腹滿，為胃寒生痰，和胃二陳煎。食填太陰，腹悶絞痛，為木郁 
食厥，急吐之。用陰陽水燒鹽湯探吐，痛定後服藿香散。飲食留滯，脘痞腹脹者，為腑氣不宣，消導之。大 
和中 
飲。飲冷吐利，脾元受困者，溫其寒。理中湯，或溫胃飲去黃 。食下氣逆，噦呃噎膈者，開其郁。神香散加 
橘皮、竹茹、半夏。食後動怒，脅滿而痛者，平肝氣。柴胡、枳殼、香附、青皮、山梔子、生白芍。飲酒傷中， 
發熱嘔瀉者，利其濕。葛花解酲湯。肝胃不和，脈弦脘痹者，泄木安土。木瓜、吳萸、白芍、金橘、益智、 
良姜、紅棗、小麥。脾腎兩衰，虛寒滑脫者，溫中補陽。四維散加肉蔻。但腎陽衰者，二神丸。凡嗜熱酒者， 
脘必瘀血，宜鬱金、木香、丹參、當歸、降真香。喜冷食者，症多中寒，宜八味理中丸。胃虛則嘔悸動風， 
宜牡蠣、白芍、茯神、人參、棗仁、炙草、阿膠。胃實則痞滿內熱，枳實消痞丸、生薑瀉心湯。脾虛則食後 
反飽，異功散去甘草，加砂仁、谷芽。脾癉則口甜畏食，佩蘭葉煎湯。胃上逆則導其濁滯，豆豉、枳實、 
竹茹、栝蔞仁、橘皮、地栗粉、濃朴、甚則小承氣湯。脾下陷則升其清陽，舉元煎。濕傷脾胃，腹腫便難， 
宜兼升降，則運化宣通。半夏、砂仁殼、茯苓、橘白、濃朴、枳實、草蔻、煨姜。若飲食不甘，口苦不寐， 
膽熱乘脾者，宜導痰泄熱，則土郁舒。加味溫膽湯去熟地，加丹皮、山梔、桑葉、生棗仁。食已吐酸，肝逆 
犯胃者，宜降火泄濁，則木郁達。戊己丸加茯苓、山梔。脅痞者，黃連瀉心湯。其飲食減少，有脾胃虛熱，安 
胃飲；有中氣虛寒，養中煎；有中寒虛痞，治中湯；有思慮傷脾，歸脾湯；有脾濕水瀉，加味平胃散，或胃苓 
湯；有胃氣痛逆，調氣平胃湯。不能食而瘦，多脾虛，宜山藥、茯苓、白朮、炙草、當歸、白芍、人參、 
雞內金、砂仁、陳皮、蓮子、黃米屑調服。善食而瘦，多胃火，瀉黃散，或用太清飲去木通，加生地、白芍。 
一切食滯成積，消食丸。凡旦晝陽盛，谷氣易消，食可飽；暮則陰盛，谷氣難化，食宜少。夏暑秋涼，晚餐 
尤宜簡泊，則脾不困胃不滯矣。 

<目錄>卷之三\飲食症論治
<篇名>附方
屬性：〔補中〕\x補中益氣湯\x 見一卷中風。 
〔消痰〕\x和胃二陳湯\x 夏 陳 苓 草 炮姜 砂仁 棗 
〔消導〕\x大和中飲\x 楂 朴 枳 夏 陳 乾薑 澤瀉 木 
香麥芽 砂仁 
〔溫中〕\x理中湯\x 見一卷中風。 
〔去寒〕\x溫胃飲\x 白蔻 人參 澤瀉 益智 砂仁 濃朴 甘草 乾薑 薑黃 黃 陳皮 
〔開郁〕\x神香散\x 丁香 蔻仁 
〔酒傷〕\x葛花解酲湯\x 見一卷濕。 
〔補陽〕\x四維散\x 人參（四兩） 附子 炮姜（各二錢） 烏梅（五分） 炙草（一錢） 水拌蒸，烘乾 
再研，每服二錢。 
〔腎陽〕\x二神湯\x 故紙 肉蔻 棗肉 薑汁 加吳萸、五味，名四神湯。 
〔溫中〕\x八味理中丸\x 理中加茯苓 麥芽 神曲 砂仁 
〔痞滿〕\x枳實消痞丸\x 枳實 黃連（各五錢） 濃朴（四錢） 苓 術 姜 草 夏 麥芽（各二錢） 
〔痞熱〕\x生薑瀉心湯\x 芩 連 參 草 夏 乾薑 生薑 大棗 
〔補脾〕\x異功散\x 見一卷中風。 
〔導滯〕\x小承氣湯\x 見一卷溫。 
〔昇陽〕\x舉元煎\x 參 （各三錢） 術 草（各一錢） 升麻（五分） 姜棗 水煎。 
〔膽熱〕\x溫膽湯\x 見一卷溫。加 人參 遠志 棗仁 熟地 名十味溫膽湯。 
〔吐酸〕\x戊己丸\x 黃連 吳萸 白芍 
〔脅痞〕\x黃連瀉心湯\x 黃連酒炒，水煎服。 
〔虛熱〕\x安胃飲\x 見本卷脾胃。 
〔虛寒〕\x養中煎\x 參 苓 姜 草 山藥 扁豆 
〔虛痞〕\x治中湯\x 參 術 姜 草 青 陳 半 加生薑。 
〔思傷〕\x歸脾湯\x 見二卷勞瘵。 
〔去濕〕\x平胃散\x 見一卷中風，加扁豆、木通，名加味平胃散。 
〔濕瀉〕\x胃苓湯\x 見一卷中風。 
〔胃氣〕\x調氣平胃散\x 見一卷中風。 
〔胃火〕\x瀉火散\x 見一卷火。 
〔清胃〕\x太清飲\x 知母 石斛 木通（各一錢半） 石膏（三錢） 麥冬（二錢） 
〔食積〕\x消食丸\x 楂肉 神曲 麥芽 蘿蔔子 青皮 陳皮 香附（各二兩） 阿魏（一兩） 
〔補元〕\x參術膏\x 人參 白朮 

<目錄>卷之三
<篇名>嘔吐論治
屬性：嘔吐症，胃氣失降使然也，而多由肝逆沖胃致之。《靈樞》謂足厥陰所生病者，胸滿嘔逆是也。夫胃 
司納食，主乎通降，其上逆而嘔吐者，乃肝邪犯胃，或胃虛肝乘，故治嘔吐，必泄肝安胃。用藥主苦降辛通， 
佐以酸泄。其肝陽上亢，食入嘔吐者，用苦辛降逆，如黃連、川楝子、吳茱萸、半夏、濃朴、薑汁之屬。或苦 
酸泄熱，如烏梅、白芍、木瓜、枳實、左金丸、戊己湯。其胃陽衰，風木乘克，食入不變者，用溫胃平肝。 
如人參、乾薑、丁香、半夏、青皮、白芍，或吳茱萸湯。其脾陽衰，不能運化，腹脹痛嘔者，用辛溫行滯。 
香砂六君子湯加益智、濃朴、神曲。其胃虛客氣上逆，噫噯欲嘔者，用咸以軟痞，重以鎮逆。旋復代赭湯加 
二陳。其中陽虛，濁陰犯胃，吐黑綠苦水者，用辛熱開濁。理中湯加川椒、半夏、附子、茯苓之屬。其肢冷脈 
微，時吐清水者，用辛熱扶陽。附子理中湯、真武湯。其肝火鬱熱，吞酸吐酸者，用辛咸苦降。左金丸，或 
鹽炒吳茱萸湯去棗。其胸痞痰阻，食已漾漾欲吐者，用辛泄。生薑瀉心湯，或二陳湯加蔻仁、吳萸、薑汁。 
其肝厥上逆，脘痛嘔涎者，用辛通，佐以酸泄。如川椒、乾薑、桂枝、烏梅、白芍、半夏。其因驚怒動肝，致 
脅痛乾嘔而液虛者，用辛通潤補。大半夏加茯神、麥冬、青皮、白芍、當歸。其支飲，湯水下咽嘔吐者，用 
辛泄。小半夏湯。其肝陰胃津兩虛，肝風擾胃嘔吐者，用柔劑滋液熄風養胃。如人參、白芍、麥冬、阿膠、 
小麥、半夏、茯苓、粳米之屬。其肝風犯胃，嘔吐眩暈者，用苦酸以和陽。如黃連、白芍、烏梅、牡蠣之屬。 
其嘔傷胃津，熱邪乘胃，食入即吐者，用辛涼化痰。溫膽湯加石斛、山梔。其氣沖嗆咳吐逆者，肝火上凌，過 
胃犯肺，用清肅苦降。如蘇子、杏仁、 
枇杷葉、前胡、山梔、栝蔞仁、降香末。其氣衝心痛，飢不欲食，吐蛔者，用苦辛酸以伏蟲。理中安蛔丸。 
蛔厥者，髒寒蛔上入膈，口乾心煩，手足冷，脈沉遲，宜寒熱互用，酸苦雜投。烏梅丸。髒厥者，陽氣垂絕， 
痛嘔不納，躁擾不安，安胃丸，或半夏瀉心湯加枳實。其久嘔致傷肝腎，並沖脈上逆者，用溫通柔潤。如蓯 
蓉、茯苓、當歸、杞子、桂心、沙苑子、鹿角霜。其厥陰濁邪上攻，痛從少腹逆沖為嘔者，用辛溫泄濁。如 
吳萸、小茴、桂枝、韭白汁、茯苓。其嘔而絕粒者，取生鵝血熱飲。每食必嘔者，煮羊血熟食之，皆立止。 

<目錄>卷之三\嘔吐論治
<篇名>集諸名家嘔吐噦治法
屬性：有聲有物為嘔，有物無聲為吐，有聲無物為噦。昔人以嘔屬陽明，吐屬太陽，噦屬少陽。噦即乾嘔。 
東垣以三者俱屬脾胃虛。潔古從三焦分別三因，上焦在胃口，主納；中焦在中脘，主腐熟水谷；下焦在臍下， 
主出而不納。上焦吐者因於氣，食已即吐，渴欲飲水，治當降氣和中；中焦吐者因於積，或先痛後吐，或先 
吐後痛，治當去積和氣；下焦吐者因於寒，朝食暮吐，暮食朝吐，溺清便閉，治當通其閉，溫其寒。後人又 
分隨食隨吐，為嘔，小半夏湯。食入乃吐，為暴吐，生薑橘皮湯。食已後吐，為嘔吐，橘皮半夏湯、枳桔湯加 
參、白芍、半夏。食久乃吐，為反胃，金花丸、理中湯。食在而吐者，為翻胃，紫沉丸。旦食暮吐，暮食朝吐， 
下焦病，半夏生薑大黃湯。此從食下久暫，分上中下脘而治者也。古法，嘔吐氣壅，谷不得下，小半夏湯。 
胃虛，谷氣不行，嘔而液傷，大半夏湯。胸滿食谷欲嘔，吳茱萸湯。心下痞，嘔而腸鳴，半夏瀉心湯。嘔而 
思水，飲停膈上，豬苓散。乾嘔噦，手足厥，橘皮湯。噦逆虛熱，橘皮竹茹湯。噦逆虛寒，半夏乾薑湯。乾噦， 
胃口有痰，二陳湯加薑汁。寒吐者，肢冷脈細，二陳湯加丁香、炮姜。諸藥不效，紅豆丸。熱吐者，煩渴 
脈洪，二陳湯加梔、連、竹茹、枇杷葉、薑汁、蘆根汁。客寒犯胃，理中湯。肝火入胃，左金丸。由脾氣 
鬱結，歸脾湯加吳萸。由肝脾郁滯，香砂六君子湯。怒時飲食嘔吐，胸滿膈脹，關格不通，二陳湯加 
青皮、木香。不效，加丁、沉、砂、蔻、藿、朴、曲、姜。由痰積者，遇寒輒發，蔻仁、丁香、砂仁、乾薑、 
半夏、陳皮。由食滯者，消導乃安，山楂、神曲、陳皮、枳殼、濃朴、砂仁、雞金。先吐後瀉，身熱腹悶， 
名曰漏氣。因上焦傷風，邪氣內着，麥門冬湯。二便不通，氣逆不續，名曰走哺。因下焦實熱，人參湯主之。 
吐而中氣久虛，必借穀食以和之。焦米、神曲、參、苓、苡米、谷芽、甘草、陳皮、姜、棗。吐而諸藥不效， 
必假重鎮以墜之。靈砂丹、養正丹。病久胃虛嘔吐者，六君子湯、比和飲、藿香安胃散。病後胃熱煩嘔者，竹 
葉石膏湯加薑汁。嘔苦邪在膽經，芩、連、吳萸、半夏、陳皮、茯苓、姜。吐酸責之肝臟，挾熱者，左金丸加 
竹茹、山梔、白蔻、生薑。挾寒者，左金丸加丁香、乾薑、白朮、沉香。嘔清水者多停飲，二術二陳湯。吐涎 
沫者以脾寒，六君子湯加益智、生薑，或理中湯加益智。吐蛔蟲者，或由胃冷，理中湯加川椒、檳榔，下烏 
梅丸。或由胃熱，安蛔丸。或由寒熱交錯，烏梅丸。或由胃虛求食，溫胃飲，理中湯。凡嘔吐而心痛，當作 
火治；口吐清水，當作蟲治；心中如火，當作血虛治。 

<目錄>卷之三\嘔吐論治
<篇名>嘔吐脈候
屬性：陽緊陰數為吐，陽浮而數亦為吐。脈緊而滑者吐逆，緊而澀者難治。寸口脈數者吐，脈弱而嘔，小便複利， 
身有微熱，見厥者死。嘔吐大痛，色如青菜汁者死。中焦噦逆，其聲短，是水谷之病，為胃火，易治；下焦噦 
逆，其聲長，是虛邪之病，為陰火，難治。低聲頻密相連，為實，易治；半晌噦一聲，為虛，難治。暴病發噦， 
必痰食血，或怒氣所干，易治；久病發噦者，多難治。 

<目錄>卷之三\嘔吐論治
<篇名>附方
屬性：〔平肝〕\x左金丸\x 見一卷火。 
〔平肝〕\x戊己湯\x 見本卷飲食。 
〔胃寒〕\x吳茱萸湯\x 吳萸 人參 姜 棗 
〔行滯〕\x香砂六君子湯\x 六君子加 木香 砂仁 
〔鎮逆〕\x旋復代赭湯\x 人參 甘草 旋復花 代赭石 半夏 
姜棗 
〔除痰〕\x二陳湯\x 見一卷中風。 
〔扶陽〕\x理中湯\x 見一卷濕。 
〔祛風〕\x真武湯\x 見二卷喘。 
〔消痞〕\x生薑瀉心湯\x 見本卷飲食。 
〔液虛〕\x大半夏湯\x 半夏 人參 白蜜 
〔行水〕\x小半夏湯\x 半夏 姜 
〔化痰〕\x溫膽湯\x 見一卷溫。 
〔伏蛔〕\x理中安蛔湯\x 參（三錢） 術 苓 姜（各一錢半） 川椒（炒，十四粒） 烏梅（三個） 
不用甘草，忌甜。 
〔蛔厥〕\x烏梅丸\x 烏梅 細辛 附子 桂枝 人參 黃柏 當歸 川椒 乾薑 黃連 
〔伏蛔〕\x安胃丸\x 烏梅 川椒 川附 桂枝 乾薑 黃柏 黃連 川楝子 廣皮 青皮 白芍 人參 
〔止嘔〕\x半夏瀉心湯\x 見一卷溫。 
〔暴吐〕\x生薑橘皮湯\x 橘皮 姜 
〔嘔吐〕\x橘皮半夏湯\x 橘皮 半夏 姜 
〔暴吐〕\x枳桔湯\x 枳 桔 陳 朴 木香 
〔反胃〕\x金花丸\x 生南星 生半夏（各一兩） 天麻（五錢） 雄黃（二錢） 白面（三兩） 滴水為丸，薑湯 
下。 
〔去積〕\x紫沉丸\x 杏 蔻 陳 夏 砂仁 烏梅 丁香 檳榔 沉香 木香 巴霜 醋糊丸。 
〔通閉〕\x半夏生薑大黃湯\x 夏 姜 大黃 
〔泄飲〕\x豬苓湯\x 豬苓 赤苓 白朮 
〔吐厥〕\x橘皮湯\x 橘皮 生薑 
〔散逆〕\x橘皮竹茹湯\x 橘皮 竹茹 加薑汁 人參 甘草 大棗 
〔逐寒〕\x半夏乾薑湯\x 半夏 乾薑 漿水煎。 
〔溫胃〕\x紅豆丸\x 丁香 胡椒 砂仁 紅豆（各二十一粒） 薑汁糊丸，以大棗一枚去核，填入一丸， 
煨熟嚼之。 
〔脾郁〕\x歸脾湯\x 見二卷勞瘵。 
〔漏氣〕\x麥冬湯\x 麥冬 參 術 陳 苓 竹茹 甘草 蘆根 玉竹 陳米 姜 
〔走哺〕\x人參湯\x 人參 黃芩 知母 玉竹 蘆根 竹茹 白朮 梔子 陳皮 石膏 
〔鎮墜〕\x靈砂丹\x 見二卷喘。 
〔鎮逆〕\x養正丹\x 硝石 硫黃（各一兩） 研末，入瓷器內微火炒，再研，次用水飛。元精石（一兩） 
五靈脂 青皮 陳皮（各二兩） 醋糊丸豆大，每服三十丸，空心米飲下，一名來復丹，又名黑錫丹。 
〔胃虛〕\x比和飲\x 四君子湯加 陳皮 砂仁 藿香 神曲 陳米 伏龍肝 姜 棗 
〔止吐〕\x藿香安胃散\x 橘皮 人參 丁香 藿香（各二錢五分） 
〔清胃〕\x竹葉石膏湯\x 見一卷傷風。 
〔劫飲〕\x二術二陳湯\x 見二卷痰飲。 
〔和脾〕\x溫胃飲\x 見一卷中風。 

<目錄>卷之三\嘔吐論治
<篇名>嘔吐脈案
屬性：叔 深秋吸受穢邪，嘔吐不已。先服藿香正氣散，入口即吐，身熱足厥，面黑眶陷，或進導痰溫胃飲， 
嘔惡不納。診之脈虛少神，予謂此中宮虛極也。速用潞參、山藥、茯苓、炙草、白朮、橘白、蘇子、蓮子、紅 
棗、煨姜、粳米煎。稍稍與服，竟不吐，思食粥矣。後加減數味，調理而康。 
李嫗 由腰痛續得寒熱嘔吐，汗出畏冷，寸關脈伏，兩尺動數。思高年水谷不入，嘔多胃氣先傷，況寸 
關脈不見，陽氣已虛，足必時厥，宜其汗出而畏冷也。自述脛寒至膝，乃用煨薑汁熱服，嘔定。即與粥湯，右 
脈略起，因與吳茱萸湯，脈症悉平。 
族某 胸痛食減吐酸，由肝逆濁泛。用吳茱萸、濃朴、枳殼、青皮、半夏、茯苓為末。空心日再服， 
金橘皮泡湯下。效。 
夏氏 兩寸洪大，兩關弦滑，嘔逆耳鳴，口乾頭暈，白帶連綿，症屬肝胃不和。吳萸（黃連汁炒）。生 
白芍、山梔、半夏（青鹽炒）、茯苓、蘇子、枳殼、蔞霜。三服症平。 
李 脈洪大搏指，口乾頻咳，食後吐水，頭目震弦而心悸。此勞 
力傷陽，陽化內風，上冒清道，風翔則水涌，胃虛則木乘，故嘔眩不已，其水停膈間，心必悸，津不上潮， 
口必干，氣不下降，便乃秘。治先和陽降逆，山梔、甘菊（炒）、冬桑葉、茯苓、杏仁、蘇子（俱炒研）、 
牡蠣（ ）、海浮石、淡竹茹、前胡。三服症平，脈較斂，其神倦者，火風逆勢已折也。減甘菊、桑葉， 
加白芍、茯神、栝蔞、半夏、潞參，和肝胃以清滌痰火，遂愈。 
族女 情志怫悒，頭眩頰赤，夏初食入即吐，脈虛小，經期錯亂。由肝膽火風侮胃，不及傳變，傾翻甚速， 
且胃虛作呃，木氣乘土，久則沖脈失涵，絡傷內溢，以沖為血海，隸在陽明也。先宜苦以降逆，山梔、羚羊角、 
竹茹、旋復花、半夏曲、柿霜。三四服眩吐止。去羚羊角、半夏曲，加阿膠（另化沖）、丹皮、白芍、茯苓、 
甘草，調養肝胃而經期順。 

<目錄>卷之三
<篇名>噎膈反胃論治
屬性：陽結陰涸，上下格拒，而噎膈反胃之症成。人身上下七門，自飛門至魄門。咽為吸門，即會厭，氣喉上 
飲食者。胃上口為賁門，下口為幽門，幽門上沖吸門，其吸氣不得下歸肝腎，為陰火格拒，故噎膈不通， 
甚則反胃。分言之，則噎者咽下梗塞，水飲不行，食物難入，由痰氣之阻於上也。膈者胃脘窄隘，食下拒痛， 
由血液之槁於中也。反胃者，食入反出，完谷不化，由胃陽之衰於下也。而昔人通謂之膈。《黃帝針經》雲∶ 
胃病者，膈咽不通，飲食不下。丹溪雲∶血耗胃槁，槁在賁門，脘痛吐食，上焦膈也∶食下良久復出，槁在 
幽門，中焦膈也；朝食暮吐，暮食朝吐，槁在闌門，下焦膈也。經雲∶三陽結，謂之膈，以手太陽小腸主液， 
足太陽膀胱主津。三陽，士材指大小腸膀胱，《金鑒》指胃大小腸。此據《內經》王注、汪注。二腑熱結， 
則津液枯燥，前後秘澀，下關既扃，勢必上涌，故食噎不下，即下而仍出，是火上行而不下降矣。王太僕亦云∶ 
食不得入，是有火也，食入反出，是無火也。噎膈初起，多因憂恚悲悒，以致陽結於上，陰涸於下。《醫鑒》 
雲∶五噎，憂、勞、思、食、氣也，飲食猝阻，不能下。五膈，憂、恚、寒、食、氣也，心脾之間，上下不通， 
或結咽喉，時覺 
妨礙，吐不出，咽不下。治宜調心脾以舒結氣，歸脾湯去術，養心湯去桂再加歸、芍、香附。填精血以滋枯燥， 
豬脂丸。反胃初起，多因土弱火衰，以致朝食暮吐，暮食朝吐，治宜扶胃土以通陽，異功散加益智，丁香、 
乾薑、砂仁、粳米。益命火以蒸化。八味丸。其立法要使辛滑通痞，薑汁、竹瀝、貝母、杏仁、栝蔞、枇杷葉、 
韭白汁。而脘痹以開；甘酸化陰，人參、天冬、麥冬、蔗汁、棗仁、白芍、烏梅、木瓜。而液枯以潤。或 
健脾理痰，四君子、六君子湯，或二陳湯加竹茹。不偏任溫燥以劫液；或滋陰養血，生地、阿膠、牛乳、梨汁、 
芝麻、柿霜，或四物湯。不偏用清潤以助痰。氣滯成噎者，宣理氣隧。九香蟲、丁香皮、鬱金、檀香、石見穿、 
枳殼、廣皮、廣木香。血瘀成膈者，兼通血絡。桃仁、紅花、延胡、當歸須、雞血藤膏。士材治血膈，用人參、 
五靈脂、歸尾、桃仁、鬱金。雲岐人參散用冰麝，亦同此法也。因胃陽虛，而濁瘀反胃者，用通補胃腑，辛 
熱泄濁法。參、苓、吳萸、乾薑、益智、陳皮、半夏、砂仁殼。因氣鬱痰阻，用苦降辛通法。黃連、杏仁、 
橘紅、薑汁、竹茹、蘇子、半夏。因肝鬱氣逆，用兩通厥陰陽明法。當歸、白芍、香附、半夏、茯苓、杏仁、 
橘紅、竹瀝、薑汁。因酒熱郁傷肺胃，用輕劑清降，枇杷葉、杏仁、鬱金、栝蔞、前胡、桑白皮。及苦辛開肺 
法。桔梗、貝母、杏仁、蔻仁、生薑、橘紅、山梔。其由憂思傷脾，氣鬱生涎，飲可下，食難入。香砂寬中丸 
去青皮、檳榔。由七情鬱結，胸脘拒痛，脈必沉澀。七氣湯加鬱金、栝蔞、砂仁、木香。由痰飲阻滯，嘔吐翻 
胃，脈必結澀。先以來復丹控其痰，再用大半夏湯加茯苓、枳殼、竹瀝。由瘀血積滯，傳化不變，反上行者， 
脈必芤澀。滋血潤腸丸加減。至脾氣敗，血液耗，胃脘枯槁，溺少便秘。補氣健脾丸，參入滋血潤腸丸，或 
韭汁牛乳飲。若口吐白沫，糞如羊屎，不可治矣。勉用薑汁、杏酪、白蜜、牛乳、益智、韭子、半夏。《醫 
學心悟》雲∶開關用啟膈散最效。又如五汁飲以清燥，利膈丸以通壅，汞硫散以止吐，總忌香燥破氣，辛熱耗 
液。唯一種胃陽衰，不能運化者，暫用辛溫開結，繼仍以益陰養胃為宜。粳米、人參、山藥、蓮、棗、牛乳、 
小麥。膈症生蟲，用河間雄黃 
散。有梅核膈，吐不出，咽不下，咽喉妨礙，由氣鬱痰結，滌痰丸。由死血，昆布、當歸、桃仁、韭汁， 
童便。有翻胃，食入即翻出，或痰或熱，壅阻膈間，非如反胃之早食晚吐，晚食早吐也。清熱二陳湯。 
再論噎由氣結，膈由痰與氣逆，或瘀血。一種氣噎，臨食輟箸，嗌阻沫升，氣平食入，病在上焦肺 
胃間，治以輕揚利膈，苦降則過病所。一種痛膈，食下格拒，嘔涎嘈痛，而飢焰中焚，病在中焦，治以辛香通 
降，不效，必兼理血絡。一種胃槁，脘系窄隘，即勺飲亦妨礙，由衰年血液漸枯，胃管扃閉，飲入則涎升淚 
出，二便俱少，開合都廢，治以辛滑潤養，大忌香燥耗液，剛熱劫陰，此脘血失榮，下咽易梗，一切礙滯閉 
氣食品，咸宜禁忌。嘗見食山芋而成噎者，食雞子而咽成膈者，若再憂思郁怒，結於中而莫解，情志之病，尤 
難霍然。徐靈胎謂噎膈症，十死八九，反胃症十愈八九。再論反胃，由食久不化，腐濁上攻，徹底翻瀾，二腸失 
司傳送，病在幽門以下，古法多謂胃中無陽，精微不能蒸化。然經雲∶諸嘔吐逆，皆屬於熱。且胃津先奪， 
熱燥難投，必細參脈症，或苦降辛通，宣行壅滯。曾記一壯年反胃吐食，服八味湯，暫止復吐，食羊血得愈。 
又沈姓年高嗜飲，兼情悒不遂，吐沫拒食，半載未愈。一老醫投藥四劑，病勢減半，再用十劑料，浸酒服而 
全愈。方用大生地（五錢）、海浮石（一兩）、烏藥（錢半）、牛膝、靈磁石、雲苓、歸身（各三錢）。玩 
此方兼溫清鎮泄，升降氣血，性味不偏，傳者目睹治驗，因附記備考。 

<目錄>卷之三\噎膈反胃論治
<篇名>病癒後禁忌
屬性：凡噎膈反胃，得藥而愈者，不可便與粥飯，惟以真人參（五錢）、陳皮（二錢）、老黃米（一兩）。 
作湯細啜，旬日後方可食粥，倉廩未固，便進米谷，常致不救。又一年之內，切忌房欲，犯之必舊症復發 
而死。 

<目錄>卷之三\噎膈反胃論治
<篇名>噎膈反胃脈候
屬性：緊而滑者吐逆，小弱而澀者反胃。噎膈反胃，脈浮緩者生，沉澀者死。沉澀而小，為血不足；大而弱， 
為氣不足。 

<目錄>卷之三\噎膈反胃論治
<篇名>附方
屬性：〔調脾〕\x歸脾湯\x 見二卷勞瘵。 
〔養心〕\x養心湯\x 見二卷勞瘵。 
〔潤燥〕\x豬脂丸\x 杏仁 松子仁 白蜜 橘餅（各四兩） 豬脂（熬淨，一杯） 同搗食之。 
〔和胃〕\x異功散\x 四君子湯加陳皮。 
〔益火〕\x八味丸\x 見一卷中風。 
〔健脾〕\x四君子湯\x 參 苓 術 草 加陳、夏，名六君子湯。 
〔消痰〕\x二陳湯\x 陳 夏 苓 草 
〔補血〕\x四物湯\x 地 芍 歸 芎 
〔酒膈〕\x雲岐人參散\x 人參一兩煎成，加麝香、冰片各五厘，治好飲熱酒膈痛，血瘀胃口。 
〔寬膈〕\x香砂寬中丸\x 苓 術 陳 夏 朴 草 木香 砂仁 蔻仁 香附 青皮 檳榔 姜 蜜丸。 
〔開郁〕\x七氣湯\x 見二卷咳嗽。 
〔控涎〕\x來復丹\x 見本卷嘔吐。 
〔反胃〕\x大半夏湯\x 參 夏 蜜 
〔血枯〕\x滋血潤腸丸\x 地 芍 歸 紅花 桃仁 枳殼 大黃 韭汁沖服。 
〔脾虛〕\x補氣健脾丸\x 參 苓 術 陳 夏 草 砂仁 姜 棗 
〔通潤〕\x韭汁牛乳飲\x 見一卷燥。 
〔開關〕\x啟膈散\x 沙參 丹參（各三錢） 茯苓（一錢） 川貝（錢半） 鬱金（五分） 砂仁殼（四分） 
荷葉蒂（兩枚） 杵頭糠（五分） 水煎，虛加人參。 
〔吐蟲〕\x河間雄黃散\x 雄黃 瓜蒂 赤小豆（各一錢） 為末，每服五分，溫水調，滴入狗油數匙，服下吐 
蟲。 
〔化痰〕\x滌痰丸\x 南星 半夏 枳殼 橘紅 菖蒲 人參 茯苓 竹茹 甘草 
〔痰熱〕\x清熱二陳湯\x 二陳湯加 人參 白朮 山梔 竹茹 砂仁 麥冬（各一錢） 烏梅（一枚） 姜 棗 
〔理氣〕\x烏龍丸\x 九香蟲（半生半焙，一兩） 車前子（炒） 陳皮（各四錢） 白朮（五錢） 杜仲（酥炙， 
八錢） 蜜丸。 
〔降痰〕\x枇杷葉煎\x 枇杷葉 橘紅（各三錢） 生薑（五錢） 
〔滑潤〕\x五汁飲\x 蘆芽 荸薺 甘蔗 竹瀝 薑汁 溫服。又方∶韭汁 梨汁 人乳 薑汁 藕汁 
〔通補〕\x利膈丸\x 參 歸 藿 枳 草 朴 木香 檳榔 大黃 
〔止吐〕\x汞硫散\x 硫黃 水銀 同研細如煤色，用陳酒薑汁調服，次日大便出黑物，即不吐。 
〔反胃〕\x丁香煮散\x 丁香（三七粒） 蓮肉（二七粒，二味另研） 生薑（七片） 黃秫米（半合） 
水煮熟，去姜啜粥。 
〔通治〕\x狗寶散\x 用六君子加狗寶，作散調服。 
〔寒嘔〕\x千金五噎丸\x 乾薑 川椒 吳萸 桂心 細辛（各一兩） 參 術（各二兩） 陳 苓（各兩半） 
附子（一枚） 
〔吐逆〕\x千金五膈丸\x 參 草（各二兩） 麥冬（三兩） 川椒 遠志 桂心 細辛 乾薑（各一兩） 
川附（一枚） 
〔外治〕\x啄木鳥膏\x 啄木鳥去毛，和骨搗爛熬膏，入麝香一錢，蜜收，入瓷罐，不時嗅之。 
〔開膈〕\x雄黃二豆丸\x 烏梅（二十個） 砂 雄黃（各二錢） 乳香（一錢） 百草霜（五錢） 黑豆 
綠豆（各四十九粒） 為末，和烏梅肉杵丸。 
〔反胃〕\x大七香丸\x 香附 麥芽 砂仁 藿香 甘草 官桂 陳皮 丁香 甘松 烏藥 蜜丸。 
〔通治〕\x五膈散\x 參 術 蔻 夏 桔 草 沉香 枇杷葉 姜 
〔潤補〕\x生薑汁煎\x 薑汁 白蜜 牛酥（各五兩） 人參 百合（各二兩） 熬膏，人參百合湯下。 
〔順氣〕\x神香散\x 丁香 蔻仁 
〔潤燥〕\x膈噎膏\x 人參 牛乳 蔗汁 梨汁 蘆根汁 龍眼 肉汁 薑汁 人乳 熬膏，蜜收。此 
繆仲淳秘方也。 
〔豁痰〕\x七聖湯\x 半夏 黃連 白蔻 人參 茯苓 竹茹 生薑（二片） 

<目錄>卷之三\噎膈反胃論治
<篇名>噎膈脈案
屬性：蔣 色蒼形瘦，是體質本屬木火，食入脘阻嘔沫。經言三陽結，謂之膈。夫三陽皆行津液，而腎實 
五液之主。有年腎水衰，三陽熱結，腐濁不行，勢必上犯，此格拒之由，香岩先生所謂陽結於上，陰衰於下也。 
通陽不用辛熱，存陰勿以滋膩。一則瘦人慮虛其陰，一則濁沫可導而下。半夏（青鹽拌制）、竹茹、蔞霜、 
熟地炭、杞子炭、牛膝炭、茯苓、薤白、薑汁。數服漸受粥飲，兼服牛乳數月不吐。 
耿 年近古稀，兩尺脈微，右關弦遲，氣噎梗食，吐出涎沫，氣平食入。夫弦為木旺，遲為胃寒。弦遲 
在右，胃受肝克，傳化失司，治在泄肝溫胃，痰水自降。丁香、益智仁煨、蘇子霜、茯苓、青皮、砂仁、姜（煨）。 
數服痰氣兩平。 
陳 酒客中虛，氣阻成噎，必有蒸濕釀痰。脈來遲弱，中脘陽衰，飲米粥亦拒，得熱酒輒行，明系陽 
微欲結。法宜通陽則胸脘得展，濕痰得降，而運納有權。潞參、茯神、茯苓、砂仁、丁香、半夏（姜制）、 
廣皮、姜、棗煎。數服，粥飲不拒矣。後再加乾薑（炮淡，二分）、益智仁（生研），數服胸舒而納食。 
某氏 因惱怒曾嘔瘀血，已是肝逆。今胸痛吐沫，脈澀尺微，食入反出，火土兩衰，蒸化無力，乃脾腎 
陽衰候也。然犯辛燥，又虞動血，擇其辛溫通降者宜之。韭子（炒研）、蘇子、沙苑子、砂仁、降香（汁沖）、 
茯苓、半夏曲、益智子（煨研），數服食進，痛沫悉止。 
鍾氏 脾胃陽衰，濁飲不降，食入脹痛，有吐逆反胃之虞。右脈濡澀，左脈弦。宜泄肝濁以通腑陽。 
濃朴（姜制，五分）、椒目（六分）、茯苓（三錢）、半夏（姜制，錢半）、蘇子（炒研，七分）、枳殼（炒）、 
陳皮，加姜，此三因七氣湯加法，氣降則飲降矣。再服嘔脹減，大便得通，嗣用溫脾胃，兼辛通降逆。半夏、 
砂仁、韭子（炒研）、益智仁（煨研）、茯苓、石見穿、生薑。數服漸納穀食矣。 
丁 中年喪子，悲惋成噎，脘痛吐食。此清陽不旋，逆氣不降，宜善自排遣，達觀隨化，非藥石能愈之 
。貝母、鬱金、茯神、制半夏、栝蔞、韭白汁、薑汁、蘇子汁沖服。痛嘔俱減。 
族某 客冬怫悒吐食，粒米不納，僅進粥飲。今春怯寒吐沫，二便俱少，脈細澀模糊，濁逆陽微，肝腎 
不主吸氣。豈容再服萸、地酸膩，閱所服方，競不識辛通大旨，仿兩通厥陰、陽明主治為近理。蘇子、杏仁、 
川貝、益智、橘白、潞參、茯苓、制半夏、薑汁、韭白汁沖服。數劑涎沫少，粥飲多進，間進牛乳，亦不吐。 
用香粳米（炒黃）、九香蟲煎湯煨藥，更適。轉方用大半夏湯，穀食安而大便漸通。 

<目錄>卷之三\噎膈反胃論治
<篇名>翻胃脈案
屬性：某 長夏吐食，症屬翻胃，服四君異功加炮姜、桂、附，不應。予謂五臟以守為補，六腑以通為補， 
此不易之經訓。四君異功本脾藥，非胃藥，胃腑宣通則和，一與守中，必致壅逆，白朮、炮姜皆守劑，且陽 
土喜柔 ，忌剛燥劫液，久吐則胃陰傷，須辛通使胃氣下行則效。韭子（炒研）、杏仁、豆蔻衣、半夏、砂 
仁、太子參、薑汁粉、栝蔞仁。戒毋穀食，暫用麵食，蓋谷性陰而滯，面性陽而通，加意調養可痊。 
畢 嗜飲翻胃，麵食頗安，穀食則越宿傾吐無餘。此胃陽衰，酒食化痰，瘀濁不降故也。用通陽泄濁法，制 
半夏、茯苓、益智仁、乾薑、陳皮、吳萸、砂仁。惜不能戒酒，故時發時愈雲。 

<目錄>卷之三
<篇名>關格論治
屬性：下不得出為關，二便俱閉也。上不得入為格，水漿吐逆也。下關上格，中焦氣不升降。乃陰陽離絕之危候。 
景岳以此為陽亢陰竭，元海無根。症見粒米不能下咽，渴飲茶湯，少頃即吐，復飲復吐，熱藥入口隨出，冷 
藥過時亦出，大小便俱阻。關無出之由，格無入之理，急症難從緩治。《內經》以陰氣太盛，則陽不能榮， 
故曰關；陽氣太盛，則陰弗能榮，故曰格∶陰陽俱盛，不得相榮，故曰關格。關格者不得盡期而死，因是症氣逆 
於上，津涸於下，與噎膈反胃同，而勢較驟，最忌燥熱劫陰，法宜甘潤滋液，生脈散加甜杏仁、玉竹等。 
或甘酸化陰。參、麥、阿膠、地黃、白芍、烏梅、牛膝等。如脈洪大者先降火，山梔、犀角、竹茹、黃連等。 
沉滑者先豁痰，大半夏湯。兼虛弦者先和陰，甘露 
飲去茵陳、黃芩。喘滿者先降逆，降氣湯去桂。陽結者先通痞，用半夏瀉心湯加減。液虛者主通潤，一陰煎。真 
陰素虧者滋化源，大營煎。氣血兩不足者填虛損，大補元煎。嘗治一老人，吐欲死，便不通，上格下關，用參、 
苓、歸、芍、山藥、牛膝、麥冬、百合等。吐止，用炒粳米湯，濃煨三陰煎調理，便通獲愈，可以審所治矣。 

<目錄>卷之三\關格論治
<篇名>關格脈候
屬性：經言寸口主中，人迎主外，兩者相應，俱往俱來若引繩，大小齊等。春夏人迎微大，秋冬寸口微大，如 
是者為平人。寸口即太陰氣口，《內經》本以人迎察六腑之陽，氣口察五臟之陰。若人迎盛至四倍，且大且數， 
名溢陽，為外格。此孤陽獨存，水不濟火，陰為陽格也。寸口盛至四倍，且大且數，名溢陰，為內關。此元陰 
失附，氣不歸精，陽為陰關也。人迎氣口俱盛，且大且數，為關格，與之短期。此陽氣不藏，故陰中無陽， 
陰氣不升，故陽中無陰，陰陽相離，死不治。越人以上魚為溢，為外關內格；入尺為復，為內關外格。及仲景、 
東垣等，以在尺為關，在寸為格，皆與經背。 

<目錄>卷之三\關格論治
<篇名>附方
屬性：〔滋液〕\x生脈散\x 見一卷暑。 
〔豁痰〕\x大半夏湯\x 參 夏 白蜜 
〔和陰〕\x甘露飲\x 見二卷衄血。 
〔降逆〕\x降氣湯\x 見二卷失音。 
〔通痞〕\x半夏瀉心湯\x 見一卷溫。 
〔液虛〕\x一陰煎\x 見二卷咳嗽。 
〔滋陰〕\x大營煎\x 熟地（三錢） 當歸 杞子 杜仲（各二錢） 牛膝（錢半） 肉桂 炙草（各一錢） 
〔填虛〕\x大補元煎\x 人參 山藥 當歸 杞子 杜仲（各二錢） 熟地（三錢） 萸肉 炙草（各一錢） 
〔調理〕\x三陰煎\x 見二卷汗。 

<目錄>卷之三
<篇名>諸氣論治
屬性：天地之氣和，則 戾不作；生人之氣和，則諸疾不興。其氤氳一身，有宗氣、有衛氣、有元氣、有中氣。 
宗氣積於胸中，為氣之海；衛氣行於脈外，為營之護；元氣根於脾土，中氣出納丹田。顧經雲∶百病皆生於 
氣者。由六淫戕於外，七情戰於中，則氣之沖和者致偏，清純者化濁，流利者反滯，順行者多逆。如寒 
則氣收，暑則氣泄，喜則氣緩，怒則氣上，悲則氣消，恐則氣下，驚則氣亂，思則氣結，勞則氣耗。清 
氣在下，則生飧泄；濁氣在上，則生 脹。甚則厥逆噦呃，痞嘔噎膈，攻逐刺痛，無非氣所主病。局方治法， 
通用辛香燥劑，然當審其虛實新久。如氣虛宜培，用四君、補中、保元諸湯。氣實宜泄，用七氣、五磨、降氣 
諸湯。新病脹滿，宜辛通，用半夏、砂仁、枳殼、蘇子、杏仁、生薑、蒜。久抱悒鬱，宜溫散，用越鞠丸去 
蒼朮、神曲，加木香、鬱金、陳皮。肺氣 郁，宜開，用桔梗。栝蔞、杏仁、枇杷葉、貝母、桑白皮。虛促 
宜斂，補肺湯。肝氣升逆，宜降，青皮、枳殼、降香、濃朴，香附、蘇子。燥急宜緩，白芍、甘草、木瓜、 
阿膠、生地、石斛。膽氣鬱滯，宜和，溫膽湯。火熱宜泄，丹皮、嫩桑葉、連翹、山梔、龍膽草、黃芩。 
胃氣結燥，宜疏，蘇梗、枳實、藿香、栝蔞、竹茹、木瓜。 痛宜調，烏藥、香附、半夏、丁香、廣皮、煨姜。 
木火乘土，宜平。膽乘脾，戊己湯。肝乘胃，白芍、陳皮、枳殼、濃朴、烏梅、吳茱萸。腑不宣通，宜升降， 
正氣散，降氣湯。腎氣厥逆，宜溫，吳茱萸湯。三焦痞塞，宜運，丁香五套丸。六氣失調，傷暑霍亂，清不升， 
濁不降，六和湯。七情氣鬱，喉間如絮，咯不出，咽不下，三因七氣湯。氣痞，半夏瀉心湯。氣結，沉香化氣 
丸。氣虛挾滯，異功散，寒者治中湯。挾痰，二陳湯加香附、枳殼。挾火，左金丸、龍膽瀉肝湯、戊己丸、 
火郁湯。挾寒，烏沉湯。挾食，大和中飲，或保和丸。挾血瘀，血郁湯。噫噯，代赭旋復湯。呃逆，橘皮竹茹 
湯。刺痛，木香調氣湯。膈噎，神香散、秘傳膈噎膏。怒後脅滿，解肝煎去砂仁，加山梔、金橘。暴怒氣厥， 
人事不省，蘇合香丸灌之。婦女 
血氣攻沖，心腹猝痛，烏沉湯。大約氣行則痛止，氣調則血和。清者宜升，濁者宜降。郁則生火，滯則生痰。 
辛香暫用開導，燥熱又易劫陰。以氣本屬陽，有餘便是火。且上升之氣，自肝而出，中挾相火，故氣病多屬肝 
逆犯胃，肝陽化風。再若沖脈失鎮，丹田失納，肺腎不交，喘促交至。治氣者，當從此際參之。 

<目錄>卷之三\諸氣論治
<篇名>諸氣脈候
屬性：下手脈沉，便知是氣。其或沉滑，氣兼痰飲。沉極則伏，澀弱難治。沉實有力宜辛散，沉弱少力宜溫養。 
弦洪有火宜苦降，細澀無神宜甘緩。 

<目錄>卷之三\諸氣論治
<篇名>附方
屬性：〔補氣〕\x四君子湯\x 參 苓 術 草 
〔補氣〕\x補中益氣湯\x 見一卷火。 
〔補氣〕\x保元湯\x 見一卷火。 
〔理氣〕\x三因七氣湯\x 見二卷咳嗽。 
〔溫散〕\x五磨飲\x 檳榔 沉香 烏藥 枳實 木香 磨汁加白酒。 
〔降氣〕\x蘇子降氣湯\x 見二卷失音。 
〔解郁〕\x越鞠丸\x 香附 蒼朮 川芎 神曲 梔子 曲糊丸。 
〔斂補〕\x補肺湯\x 參 五味 紫菀（各八分） 熟地 桑皮（各錢五分） 水煎加白蜜。 
〔降涎〕\x溫膽湯\x 見一卷溫。 
〔乘脾〕\x戊己湯\x 參 苓 術 草 陳 芍 
〔升降〕\x正氣散\x 見一卷中風。 
〔溫理〕\x吳茱萸湯\x 茱萸 參 姜 棗 
〔三焦〕\x丁香五套丸\x 丁香 木香 青皮 橘紅（各五錢） 白朮 茯苓 乾薑 良姜（各一兩） 南星 
半夏（各二兩） 湯浸蒸餅為丸。 
〔傷暑〕\x六和湯\x 見一卷暑。 
〔散痞〕\x半夏瀉心湯\x 見一卷溫。 
〔散結〕\x沉香化氣丸\x 大黃（酒蒸） 條芩（各二兩） 人參 術（各三兩） 
沉香（五錢，另研） 前四味挫碎，用薑汁、竹瀝，浸曬研末，和沉香末，神曲糊丸。 
〔虛滯〕\x異功散\x 見一卷中風。 
〔溫行〕\x治中湯\x 見本卷飲食。 
〔痰氣〕\x二陳湯\x 陳 夏 苓 甘草 
〔火郁〕\x左金丸\x 見一卷火。 
〔肝火〕\x龍膽瀉肝湯\x 龍膽草 黃芩 梔子 澤瀉 生地 木通 車前 當歸 柴胡 甘草 
〔肝火〕\x戊己丸\x 見本卷飲食。 
〔清泄〕\x火郁湯\x 連翹 薄荷 黃芩 桃仁 麥冬 甘草 鬱金 栝蔞 竹葉 
〔溫散〕\x烏沉湯\x 烏藥 沉香 人參（各一兩） 炙草（五錢） 每服五錢，入姜三片，煎成，加鹽一字。 
〔消導〕\x大和中飲\x 見本卷飲食。 
〔消食〕\x保和丸\x 見二卷痰飲。 
〔理瘀〕\x血瘀湯\x 丹皮 紅曲 紅花 降香 蘇木 山楂 桃仁 韭汁 甲片 
〔噯氣〕\x代赭旋復湯\x 
〔呃忒〕\x橘皮竹茹湯\x 見本卷嘔吐。 
〔止痛〕\x木香調氣散\x 見一卷中風。 
〔噎膈〕\x神香散\x 丁香 蔻仁 
〔噎膈〕\x膈噎膏\x 見本卷噎膈。 
〔怒傷〕\x解肝煎\x 陳 夏 苓 朴（各錢半） 蘇葉 白芍（各一錢） 砂仁（七分） 
〔氣厥〕\x蘇合香丸\x 見一卷中風。 

<目錄>卷之三\諸氣論治
<篇名>諸氣脈案
屬性：本 頭眩口苦，膽氣泄也。脅痛入脘，肝氣逆也。便不通爽，腑氣結也。清膽熱，降肝逆，以和腑氣。 
用嫩桑葉、粉丹皮、生棗仁以瀉少陽，枳殼、金橘皮、降香末以治厥陰，蘇梗、郁李仁、谷芽以和陽明，白芍、 
木瓜緩中瀉木為統治。服效。 
張氏 氣攻胸脘脹痛，身熱口乾便秘，寸脈浮長，關小數，此肺脾郁久化熱，致津液不行，故便燥而 
艱也。用苦降法，枇杷葉、鬱金汁、枳殼、杏仁、百合、麥冬、蔞霜、郁李仁、生蜜沖入。數服而平。 
陳氏 氣阻胸膈引背，食入脹痛，臍上瘕聚有形，脈來虛緩，胃逆不降少納，五旬余得此，懼延中膈。 
宜緩攻，姑與辛通。制半夏、杏仁、陳皮、草蔻（煨研）、枳殼、砂仁殼、淡姜渣、延胡（酒炒），韭白 
搗汁沖。四服而病若失。 
龔氏 食入脘脹，微渴，便苦燥，腑氣阻，津液不行。胃病治肝，誤用牡蠣、赭石斂鎮，兼烏藥、香 
附辛溫，痞聚更增，下壅益甚，脈沉而 。藥忌溫澀劫液阻隧，主辛滑通潤，於腑病為宜。當歸、杏仁、郁李 
仁、蔞仁（俱研）、橘白、蘇梗、枳殼、淡蓯蓉，韭白汁沖。數服愈。 
本 久嗽氣促，中夜必起坐，是亥子陽升，丹田不納。今長夏每食必臍下氣沖，涌吐無餘。更由勞動陰火， 
擾胃劫痰，直上沖咽。先予降逆，蘇子、橘紅、枳殼、栝蔞、杏仁、降香、貝母，一啜吐止。議鎮沖脈，青鉛、 
坎、牛膝、山藥、五味、熟地炭、茯神。三服氣定嗽減。 
張 運息強通督任，致動沖氣，從陰股內廉入陰囊，抵關元，直上挾臍，升至中脘，氣即停泊，偏繞右膈， 
沖咽欲呃。此震傷沖任經氣，由丹田交會，入脘作呃。《靈樞》亦謂沖任並起胞中，為經絡之海，其浮而外者， 
循腹右上行，會於咽喉也。此氣升逆，神不自持，恍惚無寐，自汗神煩，身左虛墮，良由精血失涵，任乏擔承， 
沖慣升逆，不嘔不脹，無關臟腑，一切補髒通腑，奚由入絡，擬鎮養奇經。診脈左右動數，仍防喘熱耳。牛膝、 
萸肉（俱酒炒炭）、當歸須（酒拌，各一錢）、熟地炭、龜甲心（炙）、杞子（焙。各二錢）、茯神、降香末 
（各三錢）、桂心（三分，隔水煨沖）。 

<目錄>卷之三
<篇名>肝氣肝火肝風論治
屬性：凡上升之氣，自肝而出。肝木性升散，不受遏郁，郁則經氣逆，為噯，為脹，為嘔吐，為暴怒脅痛，為 
胸滿不食，為飧泄， 
為疝，皆肝氣橫決也。且相火附木，木郁則化火，為吞酸脅痛，為狂，為痿，為厥，為痞，為呃噎，為失 
血，皆肝火衝激也。風根據於木，木郁則化風，為眩，為暈，為舌麻，為耳鳴，為痙，為痹，為類中，皆肝 
風震動也。故諸病多自肝來，以其犯中宮之土，剛性難馴，挾風火之威，頂巔易到，藥不可以剛燥投也。經曰∶ 
肝苦急，急食甘以緩之；肝欲散，急食辛以散之。用辛補之，酸瀉之。古聖治肝，法盡於此。夫肝主藏血， 
血燥則肝急。凡肝陰不足，必得腎水以滋之，血液以濡之，味取甘涼，或主辛潤，務遂其條暢之性，則郁者舒 
矣。凡肝陽有餘，必需介屬以潛之，柔靜以攝之，味取酸收，或佐酸降，務清其營絡之熱，則升者伏矣。治肝 
氣，先疏其郁，宜逍遙散。因怒動肝，小柴胡湯加山梔、青皮。噯而吐沫，代赭旋復湯。嘔而脹滿，三因七氣 
湯加枳殼、木香。怒傷脅痛，生白芍、金橘皮、山梔、枳殼、鬱金汁、降香末。腸鳴飧泄，則泄木安土， 
人參安胃散加半夏曲。 疝腫硬，則導滯和肝，橘核丸加減。若氣有餘便是火，治肝火實，吞酸脅痛，左金丸、 
抑青丸。脅大痛引腰背，汗泄，忌辛燥耗氣劫液，宜甘酸化陰，甘草、柏子仁、杞子、棗仁、阿膠、牡蠣、 
木瓜、生白芍、五味子、鱉甲、金橘皮。虛痛久痛必入絡，宜理營絡，旋復花湯加當歸須、丹皮、延胡、桃仁。 
濕熱火盛，脅痛筋痿溲血，龍膽瀉肝湯。火盛狂躁，胸痞咽阻便秘，當歸龍薈丸。陰虛痿弱，虎潛丸去鎖陽。 
厥逆，四逆散。痞滿，半夏瀉心湯。呃噎，橘皮竹茹湯。吐衄失血，犀角地黃湯加山梔、藕汁。至於肝陽化風， 
上擾清竅，則巔痛頭暈，目眩耳鳴，心悸寤煩，由營液內虛，水不涵木，火動痰升，其實無風可散，宜滋液和 
陽。復脈湯去姜、桂，或用熟地、白芍、杞子、茯神、棗仁、炒甘菊、霜桑葉、牡蠣、石斛、五味。其由腎虛 
陽浮者，宜填髓補精。阿膠、龜甲、淡菜、青鹽、牛膝、萸肉、熟地、磁石。其由土弱木乘者，宜緩肝益胃。 
酸棗仁湯去川芎，加人參、山藥、小麥。其因怒勞，致舌麻肢痹，筋 肉 ，由五志過極，陽亢陰衰，風從火 
出，宜柔潤熄風。河間地黃飲子去桂、附、巴戟、菖蒲。其火風上郁，頭重脘痹，宜清金肅降。杏仁、鮮菖蒲 
根、栝蔞、鈎藤、菊葉、薄 
荷。其年高水虧，風火易升，頭暈便秘，宜壯水滋燥。還少丹去杜仲、巴戟、楮實、茴香，加桑葉、黑芝麻、 
柏子仁、炒甘菊、茯神、牡蠣。其陽明絡虛，風火易震，食少知飢，宜填實空際。人參、山藥、炙草、牡蠣、 
棗仁、茯苓、白芍、南棗。大抵肝為剛髒，職司疏泄，用藥不宜剛而宜柔，不宜伐而宜和，正仿《內經》治 
肝之旨也。 
丹溪曰∶病患自言冷氣從下而上，非真冷也。此上升之氣，自肝而出，中挾相火，自下而上。其熱為甚， 
自覺冷者，火極似水，積熱之甚也。陽亢陰微，故見此症。又曰∶氣從左邊起，肝火也。宜左金丸。氣從臍下 
起，陰火也。黃柏丸、坎離丸。氣從足下起入腹，虛之極也。滋陰降火湯，外用津調附子末，塗湧泉，引熱下行。 

<目錄>卷之三\肝氣肝火肝風論治
<篇名>附方
屬性：〔疏郁〕\x逍遙散\x 見一卷火。 
〔因怒〕\x小柴胡湯\x 見一卷溫。 
〔噯氣〕\x代赭旋復湯\x 見本卷嘔吐。 
〔嘔脹〕\x三因七氣湯\x 見二卷咳嗽。 
〔飧泄]\x 人參安胃散\x 參（一錢） （二錢） 生草 炙草（各五分） 白芍（七分） 茯苓（四分） 陳皮 
（三分） 黃連（二分） 
〔 疝〕\x橘核丸\x 橘核 川楝 海帶 海藻 昆布 桃仁（各二兩） 延胡 濃朴 枳實 木通 桂心 
木香（各五錢） 
〔肝火〕\x左金丸\x 見一卷火症。 
〔脅痛〕\x抑青丸\x 黃連一味，以茱萸湯浸一宿為丸。 
〔理絡〕\x旋復花湯\x 見二卷痰飲。 
〔火盛〕\x龍膽瀉肝湯\x 見本卷諸氣。 
〔狂火〕\x當歸龍薈丸\x 見一卷火。 
〔痿弱〕\x虎潛丸\x 見一卷中風。 
〔陽厥〕\x四逆散\x 柴胡 白芍 枳實 炙草 
〔胸痞〕\x半夏瀉心湯\x 見一卷溫。 
〔呃逆〕\x橘皮竹茹湯\x 見本卷嘔吐。 
〔吐衄〕\x犀角地黃湯\x 見一卷溫。 
〔滋液〕\x復脈湯\x 見一卷中風。 
〔益胃〕\x酸棗仁湯\x 見一卷中風。 
〔類中〕\x地黃飲子\x 見一卷中風。 
〔老人〕\x還少丹\x 見一卷中風。 
〔陰火〕\x黃柏丸\x 黃柏一味，酒炒水丸。 
〔陰火〕\x坎離丸\x 見一卷火。 
〔滋火〕\x滋陰降火湯\x 白芍（一錢三分） 當歸（一錢二分） 熟地 麥冬 白朮（各一錢） 生地（八分） 
知母 黃柏 炙草（各五分） 陳皮（七分） 加姜、棗，水煎。 

<目錄>卷之三\肝氣肝火肝風論治
<篇名>肝氣脈案
屬性：本 脅左隱痛，胸間動氣，頭暈肢麻，寐即舌干似辣，中夜自汗，清晨咳痰，便瀉覺爽。肝陽挾風火上 
冒，侵犯脾土使然。秋深左關脈弦長牢實，醫謂金弱木強，非時脈見，來春木必侮土，膈逆司憂，遂用滋腎鎮 
肝，數十劑脈症未退。更醫進胃愛丸，服後痰較少而泄氣多，且皆健脾藥，不能制肝陽，歷冬並右脈亦弦 
勁，胸脘引痛。予謂前症自是肝陽肆橫，但肝為剛髒，不任克制，專用滋清，恐又致痛為脹。若仿《內經》治肝 
以酸瀉之法，自然柔伏矣。因用白芍、木瓜、烏梅、萸肉、五味、金橘、棗仁等，加牡蠣（醋 ）、橘絡、 
木香、茯神、芝麻、小麥、桑枝膏為丸。服後左關漸軟，不見弦長矣。且示以靜攝戒怒節勞，右脈亦和，諸 
症漸除。 
王 高年胸脅氣阻痛，脈虛弦。用苦咸酸以泄降。濃朴（薑汁制，五分）、枳殼、旋復花（各錢半）、 
牡蠣粉（醋 ，二錢）、白芍（炒，三錢）、木瓜（八分）、降香末（二錢）。三服肝逆已平，尚未嗜食，用 
甘涼以調胃陰。石斛（二錢）、麥冬（錢半）、甘草（五分）、茯苓、白芍、當歸（各二錢）、小麥（一撮）、 
紅棗（五枚）。五服全安。 
沈氏 寒熱食減，厥氣攻注，痛連胸背，脈弦，左浮大。服平肝鎮逆之劑，攻注稍緩，宿有脹症，曾用 
通腑法獲痊。今懼其壅而成脹，兼用通鎮，庶幾善後之防。白雲苓（二錢）、鬱金、濃朴（各 
六分）、砂仁、烏藥（各八分）、蘇梗、枳殼（汁，各錢半）、代赭石、石決明（各二錢），金器同煎， 
三五服愈。 
何氏 肝鬱失暢，循經則頭項作脹，乘脾則痰濁化酸，入絡則肌肉刺痛，腋下零濕，經信愆期，左 
關沉弦。治在疏肝，佐以滲濕。濃朴、香附、鬱金、白芍、茯苓、金橘皮、山梔、鈎藤、當歸須。三四服諸症 
減，自述平昔腸鳴，必傾瀉乃爽。亦木氣乘土之咎，且肥人慮虛其陽。前方去鬱金、山梔、加制半夏、炒白 
術、薏米、炙草。經亦調。 
蔡 小腹氣上沖膈，食下嘔吐，寒熱，便瀉，溺痛。病久脈弦左虛，乃厥陰濁逆為吐，攻腸為瀉。治在泄濁 
安胃。吳萸（泡）、川楝子（酒蒸）、小茴香（酒炒）、茯苓、車前子、橘核、白芍（俱炒）、生薑、半夏曲。 
數服諸症退，去吳萸、川楝子、車前子、生薑，加砂仁、炮姜、廣皮。服愈。 
束氏 經阻疑孕，胸痞嘔酸，寒熱脛冷，食減便難，兩部沉弦。乃氣逆濁踞，非惡阻病，宜和肝泄濁。 
吳萸、香附（鹽水炒）、茯苓、濃朴、半夏（俱薑汁炒）、橘白、蘇梗、枳殼、煨姜。三服前症漸平。 
張 當春脈弦，肝木乘土，噫氣，大便艱少，常欲入廁，皆肝氣忽升忽降致之。青皮、旋復花、降香、 
白芍、牡蠣、炙草、當歸、半夏（薑汁制）。二服噫氣平，大便不結，惟睪丸注痛，加橘核（酒炒）。服全瘳。 
丁 神傷思慮則肉脫，意傷憂愁則肢廢。高年憂思菀結，損動肝脾，右脅氣痛，攻胸引背，不能平臥， 
氣粗液奪，食少便難。由肝胃不和，腑不司降，耳鳴肢麻，體瘦脈弦，風動陽升，脂肉消鑠，有暈仆之懼。 
香岩謂肝為剛髒，忌用剛藥。仲景法肝病治胃，是有取乎酸泄通降之品矣。白芍、木瓜、牡蠣、金橘皮、蘇 
子、蔞仁、杏仁、歸須、枳殼，再服頗適。然症由情懷內起，宜娛情善調，不宜專恃藥餌也。 
陳 脅脹胸痛嘔吐，肝氣上升，陽明當其沖，必犯脘傾液而出。脈左遲虛，右弦小，陰瘧宿恙未愈。 
治在益胃和肝，勿使瘧厥。白芍、茯苓（各二錢）、制濃朴（六分）、制半夏（錢半）、橘白、枳殼（各一錢）、 
砂仁（連殼八分）、烏梅（二枚）、煨姜（二片）。數服脹痛若失，陰瘧亦瘳。 
於 先由吞酸，漸次胸脅滿悶，食後必吐，病因肝鬱失暢，延至木氣犯土，水濁不降，勢必溺少便結， 
肝乘胃反矣。苦降逆辛泄濁主之。制濃朴、吳萸、乾薑、蘇子（炒研。各五分）、枳殼、降香末、半夏 
曲（各錢半）、茯苓（二錢）、椒目（十粒）。數服漸安。 
潘 少腹本厥陰部分， 痛不已，利下粘膩如魚腦，又嘔紫血甚多，繼以鮮紅，夜煩不寐，足厥冷， 
左脈虛弦，右虛小。此土受木侮，必飲啖後鬱勃動肝，厥陰凌犯中下焦，清濁互傷，嘔利並劇，節交雨水， 
風陽猝乘，藥忌剛燥，但柔肝熄風緩痛為宜。阿膠（水煨）、白芍、木香、小茴香（鹽水炒）、香附（醋炒）、 
延胡（酒炒）、茯神。一服血止，痛利大減，足亦和。再加炮姜、黑楂肉服，症悉平。改用潞參、茯苓、 
白芍、山藥、炙草、砂仁、訶子肉、粳米、棗肉，調脾而食進。但嘔利傷陰，精神未復，因事棖觸，寒熱 
煩痛，按捶略爽，是營衛流行之機，未免鈍窒矣。且咳喘痰灰，腎虛氣少攝納，必補中則營衛自和，攝腎則 
喘嗽可定。潞參、炙 、歸身、炙草、茯神、五味、山藥、骨脂、核桃肉、沙苑子。漸次調理向安。 
從侄 左乳下一縷氣升，熱痛至項，明是肝陽郁久致然。恰當暑濕炎蒸，每歲屢發，本由怫悒，肝久 
失暢，經隧痰氣阻塞，致肺胃不主升降。痞噯吞酸，大便忽溏忽硬，脈來沉澀。仿丹溪越鞠丸。山梔、川芎、 
神曲、香附醋炒、蔞仁、旋復花、杏仁、貝母、枳殼。煎服輒安。 
嚴 中年氣從季脅橫攻中上脘，嘔沫失血，年余未愈。近日食少神衰，服燕窩湯滋脹，兩關虛緩，冷涎 
上泛。此肝濁瘀滯，久則入絡致滿，宜辛溫泄濁。吳萸（鹽水炒）、半夏（姜制）、廣皮、延胡（酒焙）、 
濃朴（姜制）、茯苓、降香末、當歸須。二服冷涎痛脹悉止。但陽衰脛冷，法在益陽，去吳萸加桂枝、炮姜、 
草果（煨）等。三劑食進。 
吳 冬初由水瀉後腹脹，是髒寒生滿，脈虛食少。治先溫通理陽。用益智、炮姜、潞參、茯苓、制半夏、 
縮砂殼、廣皮、陳粳米煎湯眼。數劑頗適。晚餐少運化，加神曲、雞內金（俱炒），脹寬。冬季因怫逆動肝， 
脅腹脹痛，寒熱，脈微數。轉方用白芍、 
當歸、潞參、蘇梗、鮮橘葉，縮砂殼、鬱金汁，兩合肝胃，痛緩藥停。春正上脘痛嘔沫，由肝邪乘胃，胃氣 
失降則脹壅，肝陽上升則嘔痛，因肝為剛髒，法當柔以軟之，甘以緩之。且肝陰久虧，觸事生怒，脾元不復， 
病先肉脫。劣手竟用赭石重鎮，桂心剛制，炒術壅氣，兼蒺藜、青皮疏肝伐肝，一啜煩躁大痛，再劑脅如刃 
割，腹絞痛欲絕。予聞，擬甘潤柔劑，用阿膠、雞蛋黃、白芍、甘草、棗仁、當歸、飴糖等。遙寄片紙，藥 
未及撮而歿。志此為以剛治剛，好言平肝者鑒。 

<目錄>卷之三\肝氣肝火肝風論治
<篇名>肝火脈案
屬性：趙 左脅痛，脈洪耳鳴，時嘔脹腹痛。皆肝火 騰，濁瘀不肯泄降，宜戒怒節飲可愈。仿梔萸湯， 
山梔（薑汁炒）、黃連（吳茱萸汁炒）、白芍、牡蠣（生杵）、丹皮、金橘皮。服效。 

<目錄>卷之三\肝氣肝火肝風論治
<篇名>肝風脈案
屬性：本 寐醒舌干辣，華池津不上朝，頭眩耳鳴，肢麻脅痛，肝風內震，腹滿腸鳴，晨瀉不爽，木氣直犯中 
宮矣。左關浮弦，右浮滑，痰嗽不利，太陰受戕，有年，須防類中。晨服方，運脾陽以利濕。生白朮、茯苓、 
半夏（青鹽制）、炙草、薏米（炒）、砂仁、益智仁（煨）、山藥（炒）、小麥。晚服方，養肝陰以熄風。阿 
膠（水化）、杞子、茯神、麥冬、石斛、白芍、桑枝、甘菊（炒）、黑芝麻、牡蠣粉。寐後，用柿霜（二匙） 
含舌下，以生廉泉之津。服效。 
沈氏 當夏郁怒不寐，五更起坐，倏然頭搖手戰，目閉耳鳴，暈絕身冷。此怒動肝陽，內風挾痰火上冒也。 
急煎淡青鹽湯以降風火，一啜即醒。用牡蠣、鈎藤、山枝、桑葉、白芍、茯神、菊花（炒），二服神志已清。 
轉方用熟地黃（炒）、杞子（焙）、石斛、棗仁（炒）、龜板（炙）、牡蠣粉、磁石，鎮補肝陰而安。 
沃 煩勞傷陽，陽氣化風上巔，兩太陽刺痛，耳鳴口乾，寒熱不寐，自汗便瀉，下元疲乏，脈模糊。 
治先熄風鎮陽。甘菊（炒）、荷葉、磁石、牡蠣粉、茯神、甘杞子（焙）、熟地炭、白芍、五味（炒）。 
數服諸症向安。惟不嗜味微嗽，加甜杏仁、潞參、蓮、棗，以補脾肺，原方去前四味，嗣用丸方牡蠣粉、淡菜、 
首烏、熟地、杞子、牛膝（酒蒸）、五味（焙）、阿膠（水化），和煉蜜丸，以滋填下元，匝月而愈。 

<目錄>卷之三
<篇名>鬱症論治
屬性：凡病無不起於郁者，如氣運之乖和也，則五郁之病生。經言木郁達之，宜吐。火郁發之，升散。土郁奪 
之，攻下。金郁泄之，解表利小便。水郁折之，制其沖逆。此論勝復之變。情志之怫抑也，則六郁之病作。 
經言怵 思慮則傷神，憂愁不解則傷意，悲哀動中則傷魂，喜樂無極則傷魄，盛怒不止則傷志，恐懼不解則傷精。 
此論氣血之損。又言嘗貴後賤，雖不中邪，病從內生，名曰脫營。嘗富後貧，名曰失精，以及病發心脾，不 
得隱曲，思想無窮，所願不得，皆情志之郁也。夫六氣外來之郁，多傷經腑，如寒火濕熱痰食，皆可以消散解。 
若思憂悲驚怒恐之郁傷氣血，多損髒陰，可徒以消散治乎！七情內起之郁，始而傷氣，繼必及血，終乃成勞， 
主治宜苦辛涼潤宣通。苦能泄熱，辛能理氣，涼潤能濡燥，宣通能解結，用劑必氣味相投，乃可取效。以郁為 
燥邪，必肺氣失宣，不能升降。中氣日結，不能運納，至血液日涸，肌消骨蒸，經閉失調，乳岩項 ，而郁 
勞之症成，不止血嗽氣膈，狂癲失志而已。今分條列治，如思郁傷脾，氣結，宜鬱金、貝母、當歸、柏子仁、 
桔梗、木香汁。思郁傷神，精滑。神傷必不攝腎，故遺精淋濁，固陰煎。思郁傷肝，潮熱，逍遙散。思郁傷心 
脾，失血。歸脾湯去白朮，加白芍。憂鬱傷肺，氣阻，杏仁、栝蔞皮、鬱金、枳殼、枇杷葉、竹瀝、薑汁、半 
夏。憂鬱傷中食少，七福飲去熟地，加砂仁。悲憂髒躁欲泣，甘麥大棗湯。驚郁膽怯欲迷，人參、棗仁、茯神、 
龍骨、石菖蒲、南棗、小麥。驚郁神亂欲狂，清心溫膽湯。怒郁肝傷氣逆，解肝煎。怒鬱火升動血，化肝煎。 
恐郁陽消精怯，八味丸加減，或鹿角膠酒化服。諸郁久，風陽內生，眩悸咽痛，宜阿膠、生地、石斛、茯神、 
牡蠣、白芍、麥冬、甘草。氣鬱脈沉而澀，七氣湯。血郁脈澀而芤，四物化郁湯。氣 
郁生涎心悸，溫膽湯。血郁絡傷脅痛，金鈴子散加桃仁、歸須、鬱金、降真香。肺脾郁，營損肌瘦，養營湯去 
桂心，減熟地黃。心脾郁，怔忡崩漏，歸脾湯。肝膽郁，血燥結核，加味逍遙散。若嘈雜吞酸，逍遙佐金湯。 
脾胃郁，氣噎噦呃，金匱麥門冬湯加竹茹、丁香。三焦郁，口乾不食，梔子仁薑汁浸炒黑研細，以人參、麥冬、 
烏梅煎湯服。若夫六氣之火郁，散之。火郁湯。寒郁成熱，瀉之。羚羊角、山梔、生白芍、丹皮、川黃連、 
川石斛。濕郁除之。除濕湯、平胃散。痰郁滌之。潤下丸，或二陳湯加海石、栝蔞、貝母、竹瀝。食郁消之。 
保和丸。通治諸郁，用越鞠丸、六郁湯加減。陰陽壅滯，氣不升降。沉香降氣散。婦人咽中如有炙臠，咯不出， 
咽不下，半夏濃朴湯。凡懷抱不舒，遭遇不遂，以及怨曠積想在心，莫能排解，種種鬱悒，各推其原以治之。 
然以情病者，當以理遣以命安。若不能怡情放懷，至積鬱成勞，草本無能為挽矣，豈可借合歡捐忿，萱草忘憂 
也哉！ 
丹溪立越鞠丸，以治六郁，用香附理氣，川芎調血，蒼朮去濕，山梔泄火，神曲療食，有痰加貝母。 
開郁利氣為主。謂氣鬱則濕郁，濕郁則熱郁，熱郁則痰郁，痰郁則血郁，血郁則食郁，相因為病。趙養葵雲∶ 
東方生木，火氣附焉。木郁則土郁，土郁則金郁，金郁則水郁，五行相因之理。與以逍遙散治木郁，諸郁皆因 
而愈，甚者方中加左金丸。以黃連治心火，吳茱萸氣臊，肝之氣亦臊，同氣相求而佐金以制木，此佐金之所 
以得名也。繼用六味丸加柴胡、白芍以滋水生木，木火郁舒，土亦滋潤，金水相生矣。 

<目錄>卷之三\鬱症論治
<篇名>鬱症脈候
屬性：郁脈多沉伏，或結促，或沉澀。郁在肝腎見於左，郁在心脾見於右。氣血食積痰飲，一有留滯，脈必止澀， 
但須有神，有神有胃氣也。郁脈雖沉伏結促，有氣可散，氣通則和。若牢革弦不和，正氣先傷，無氣可散，即 
調補難效，況誤行耗氣藥乎！所以鬱症得弦強脈者，多成虛損。（《醫通》） 

<目錄>卷之三\鬱症論治
<篇名>附方
屬性：〔通治〕\x越鞠丸\x 見本卷諸氣。 
〔諸郁〕\x六郁丸\x 香附（二錢） 橘紅 蒼朮 撫芎 半夏（各一錢） 赤苓 山梔（各七分） 炙草 
砂仁（各五分） 姜（三片） 氣加木香、烏藥、紫蘇、砂仁。濕加薏苡、白朮。熱加黃芩，倍山梔。痰加南星、 
枳殼。血加紅花、丹皮。食加山楂、神曲、麥芽。 
〔精滑〕\x固陰煎\x 見二卷脫。 
〔潮熱〕\x逍遙散\x 見一卷火。 
〔失血〕\x歸脾湯\x 見二卷勞瘵。 
〔食少〕\x七福飲\x 參 地（各三錢） 當歸 棗仁（各二錢） 白朮（錢半） 炙草 遠志（各五分） 
〔悲鬱〕\x甘麥大棗湯\x 甘草 小麥 大棗 
〔驚狂〕\x清心溫膽湯\x 陳 夏 苓 草 竹茹 枳實 姜 參術 歸 芍 黃連 麥冬 遠志 
菖蒲 香附 
〔怒郁〕\x解肝煎\x 見本卷諸氣。 
〔傷肝〕\x化肝煎\x 見二卷血。 
〔恐郁〕\x八味丸\x 見一卷中風。 
〔氣鬱〕\x七氣湯\x 見二卷咳嗽。 
〔豁痰〕\x七聖湯\x 半夏 黃連 白蔻 人參 茯苓 竹茹 生薑（二片） 
〔血郁〕\x四物化郁湯\x 地 芍 歸 芎 桃仁 紅花 香附 青黛 
〔氣鬱〕\x溫膽湯\x 見一卷溫。 
〔傷絡〕\x金鈴子散\x 金鈴子 延胡索（各一兩） 每服三錢，酒調下。 
〔營損〕\x人參養營湯\x 見二卷勞瘵。 
〔吞酸〕\x左金丸\x 黃連 吳萸 
〔胃郁〕\x金匱麥門冬湯\x 見一卷燥。 
〔散火〕\x火郁湯\x 見一卷火。 
〔濕郁〕\x除濕湯\x 茅術（四錢） 防風（二錢） 茯苓 白朮 白芍（各一錢） 姜 棗 
〔濕郁〕\x平胃散\x 見一卷濕。 
〔痰郁〕\x潤下丸\x 芩 連 星 草（各一兩） 半夏（二兩） 橘紅（八兩） 用鹽五錢，水化，浸橘紅煮干， 
焙，共研，蒸餅為丸。 
〔消痰〕\x二陳湯\x 陳 夏 苓 草 姜 
〔食郁〕\x保和丸\x 見二卷痰飲。 
〔氣滯〕\x沉香降氣散\x 沉香（二錢八分） 砂仁（七錢半） 香附（六兩二錢半） 炙草（五錢半） 每服二錢， 
薑湯下。 
〔婦郁〕\x半夏濃朴湯\x 即七氣湯。 
〔治木〕\x達郁湯\x 升麻 柴胡 川芎 香附 桑皮 橘葉 蒺藜 
〔治火〕\x火郁湯\x 見本卷諸氣。 
〔治火〕\x發郁湯\x 見一卷火。 
〔治濕〕\x濕郁湯\x 術 朴 苓 夏 芎 羌 獨 草 蒼朮 香附 姜 
〔治土〕\x奪郁湯\x 藿香 蒼朮 香附 陳皮 砂仁 草果 蘇梗 省頭草 姜 
〔治痰〕\x痰郁湯\x 杏 蔞 枳 陳 苓 草 香附 浮石 蘇子 
〔治金〕\x泄郁湯\x 紫菀 貝母 桔梗 沙參 香附 砂仁 白蒺藜 
〔治食〕\x食郁湯\x 神曲 枳殼 香附 砂仁 梔 朴 芎 陳 草 
〔治水〕\x折郁湯\x 白朮 茯苓 豬苓 澤瀉 肉桂 丁香 木通 白蔻仁 
〔治血〕\x血郁湯\x 見本卷諸氣。 

<目錄>卷之三\鬱症論治
<篇名>郁脈案
屬性：本 謀慮不遂，膽郁生火。春季目眶紅暈，驚悸，口渴溺黃，見聞錯妄，脈洪疾。用龍膽瀉肝湯去芩、柴、 
通、澤，加丹皮、白芍、赤苓、生棗仁。二服已定，再用平調之劑而安。 
劉 年高胸悶，氣從下焦逆上，飢不思食，此必郁怒致病。 
右關脈浮長過本位，兩尺搏大，顯然氣逆不降，少陽司令得此，有膈噎吐沫之憂。鬱金、栝蔞皮、前胡、枳殼、 
蘇子、青皮、降香末、郁李仁。數服效。 
眭氏 食後脘痞嘔酸，口燥鼻衄，經四月乃行。沉綿十載，由氣分延及血分，乃肝鬱不舒，致濁升血逆， 
有終身絕孕之累。生香附、吳萸（黃連汁炒）、黑山梔、茯苓、蘇子、鬱金、澤蘭。數服痞嘔漸減，去香附、 
吳萸，加丹皮、白芍、當歸、延胡（俱酒炒）、椒目。數服經行。再加金橘皮、木香汁，加減前藥為丸。漸平。 
王氏 病久懷抱悒鬱，脈細澀少神，左尤甚。嘔酸食脹，胃陽不舒，左耳項痛連髮際。虛陽上攻，膽 
氣橫溢，木郁土衰，必至便秘經阻。用吳萸湯去姜、棗，加制半夏、橘白、茯苓、枳殼、甘菊、鈎藤、嫩桑葉， 
三服甚適。去吳萸，加谷芽、益智、當歸，又數服，諸症漸除。 
謝氏 右腋氣瘤碗大，經先期，至則渾身牽痛，結 十載，從未孕育。頭暈帶下，食後吐酸，脈沉弦。 
症由郁久傷肝，肝經氣逆，致生風火，動血震絡，腑氣失降，嘔眩濁逆，營衛失調，脈隧阻痹。治用兩通厥陰、 
陽明法。黃連、山梔（俱薑汁炒）、香附（童便制）、枳殼、鬱金、茯苓、當歸、貝母、橘絡、絲瓜絡，數 
服症減。改用加味逍遙散去柴胡、白朮，加貝母、鬱金汁，合膠艾湯。數服而經漸調。 
鄒氏 因喪女哀悒，漸次脅痞，食入脹加，痰濁不降，嘔苦便溏，脈虛遲。此悲愁郁損生陽，致氣窒濁 
壅，治在泄肝溫胃。仿吳茉萸湯，吳萸、乾薑（各五分）、制半夏、茯苓（各二錢）、枳殼、砂仁殼、橘白、 
烏藥（各八分）。三服嘔止脹寬食進。改用通腑利濕。大腹皮（洗淨，二錢）、濃朴（五分）、半夏曲（八分）、 
椒目（十五粒）、茯苓（二錢）、砂仁殼（八分）、煨姜（錢半）。數服而安。 

<目錄>卷之三
<篇名>呃逆論治
屬性：呃逆症，氣逆於下，直衝於上，作呃忒聲，由肺胃氣不主降， 
肝腎氣不主吸故也。《內經》謂之噦。《內經》治噦之法，以草刺鼻嚏而已，無息而疾引之，立已。大驚之， 
亦可已。今謂之呃，其症因寒火痰食，以及傷寒、吐利、病後、產後多有之。舉其綱，則寒呃、熱呃、虛脫呃， 
三者括之而已。寒呃宜溫宜散，寒去而氣自舒；熱呃宜降宜清，火靜而氣自平；古方用柿蒂，取其苦溫降逆。 
濟生加丁香、生薑，取其開郁散痰，乃從治之法。虛脫呃則非大補真元，必難鎮攝也。其寒滯為呃者，陰凝 
濁逆。丁香散、二陳湯、橘皮乾薑湯。其肺痹為呃者，咽阻胸悶。枇杷葉、川貝母、鬱金、白通草、杏仁、 
淡豆豉。其胃火為呃者，脈實便堅。安胃飲。其胃虛為呃者，虛陽上逆。橘皮竹茹湯、旋復代赭湯。其怒動 
肝火者，脅痛吐酸。佐金湯加白芍、山梔、金器。金器取鎮逆以平肝，其氣逆作呃者，肝邪乘胃。旋復代赭湯 
加降香。其痰滯為呃者，飲停氣阻。丁香二陳湯。其食滯為呃者，腹痛噯腐。養胃湯去蔻、附、肉果，或大和 
中飲去乾薑、澤瀉。傷寒少陽症噦逆者，半表半里，氣為邪抑。小柴胡湯，或柴陳煎。寒加丁香，火加黃芩。 
傷寒陽明症失下內熱，三焦干格，陰道不行，氣沖作呃者，宜去火，白虎湯，竹葉石膏湯加減；去閉，承氣湯。 
逆氣降，噦自止。其吐利後，胃虛膈熱而呃者，橘皮竹茹湯加川貝。其病後發呃者，察其中虛，必補脾；察 
其陰虛，必補腎。大補元煎，右歸飲。其中焦脾胃虛寒，氣滯為呃者，丁香柿蒂散，或理中湯、溫胃飲， 
俱加丁香。其下焦虛寒，肝腎不能暢達，或虛人元陽無力，易為遏抑而致呃者，歸氣飲，或理陰煎加丁香。 
丹溪謂呃逆因肝腎陰虛，氣從臍下直衝於口，由相火挾沖氣上逆者。用大補陰丸，峻補真陰，承制相火。 
東垣謂陰火上沖，吸氣不得入，胃脈反逆，陰中伏陽，即為呃。用滋腎丸，壯水制火，引以歸源，以瀉陰中伏 
熱。此陽虛陰虛之辨，所當詳審施治者也。產後呃逆，最危，四逆湯加人參，羌活附子湯，或桂心五錢， 
薑汁三合水煎。急灸期門左穴，艾柱如豆大。《醫通》曰∶平人飲熱湯，及食椒姜即呃者，此胃有寒痰死血也。 
死血，用韭汁、童便、下越鞠丸。虛人，用理中湯加蓬術、桃仁，痰加茯苓、半夏。蓋呃逆皆是寒熱錯雜， 
二氣相搏，故治之亦多寒熱相兼之劑，如丁 
香柿蒂並投之類。試觀平人冷呃，令其思想則止，思則脾火氣乘而胃和矣。 

<目錄>卷之三\呃逆論治
<篇名>呃逆脈候
屬性：呃逆，如身強氣盛，脈見滑實者，多宜清降。若聲小氣微，脈見微弱者，多宜溫補。 

<目錄>卷之三\呃逆論治
<篇名>附方
屬性：〔寒滯〕\x丁香散\x 丁香 柿蒂（各一錢） 青皮 陳皮 炙草 良姜（各五分） 
〔消痰〕\x二陳湯\x 夏 陳 苓 草 姜 加丁香，名丁香二陳湯。 
〔寒呃〕\x橘皮乾薑湯\x 橘皮 通草（各錢半） 參 桂（各一錢） 乾薑 炙草（各五分） 
〔火呃〕\x安胃飲\x 見本卷脾胃。 
〔熱呃〕\x橘皮竹茹湯\x 見本卷嘔吐。 
〔氣逆〕\x旋復代赭湯\x 見本卷嘔吐。 
〔肝火〕\x左金湯\x 黃連 吳萸 
〔食滯〕\x養胃湯\x 藿 朴 苓 夏（各一錢半） 肉果 人參 白朮 陳皮（各一錢） 丁香 砂仁 蔻仁 
沉香（各七分） 麥芽 神曲 甘草（各一錢） 川附（三分） 
〔消食〕\x大和中飲\x 見本卷飲食。 
〔少陽〕\x小柴胡湯\x 見一卷溫。 
〔少陽〕\x柴陳煎\x 即二陳湯加柴胡。 
〔陽明〕\x白虎湯\x 見一卷中風。 
〔胃火〕\x竹葉石膏湯\x 見一卷傷風。 
〔補脾〕\x大補元煎\x 見一卷中風。 
〔補腎〕\x右歸飲\x 見二卷虛損。 
〔氣滯〕\x丁香柿蒂散\x 丁香 柿蒂 良姜 參 夏 陳 苓 草 
〔虛寒〕\x理中湯\x 見一卷中風。 
〔胃寒〕\x溫胃飲\x 見一卷中風。 
〔陽虛〕\x歸氣飲\x 熟地（三錢） 茯苓 扁豆（各三錢） 藿香（錢半） 炮姜 丁香 陳皮（各一錢） 
炙草（八分） 
〔陰陽〕\x理陰煎\x 見二卷咳嗽。 
〔陰虛〕\x大補陰丸\x 見一卷火。 
〔瀉熱〕\x滋腎丸\x 見一卷火。 
〔產後〕\x四逆湯\x 附子 乾薑 甘草 
〔感寒〕\x羌活附子湯\x 羌活 附子 炮姜（各一錢） 茴香（八分） 丁香（五分） 
〔死血〕\x越鞠丸\x 見本卷諸氣。 

<目錄>卷之三\呃逆論治
<篇名>呃脈案
屬性：潘 呃逆連聲，日夜不止。醫用丁香柿蒂散加白蔻、木香、刀豆莢之屬，隨止隨發，悶絕而蘇，坐不能臥。 
診其脈虛浮而疾，逆氣自丹田上升，直犯清道，此肝邪犯胃也。丁、蒂、蔻、香，辛溫助火，何濟於事。用重 
以鎮逆法，旋復代赭湯去人參，加石決明（醋 ）、刺蒺藜（醋炒）以瀉肝，半夏（青鹽制）以降痰， 
沉香（磨汁）以下氣，一啜逆氣鎮定，神安熟寐。夢一老嫗，引小兒以手捋其左脅曰∶愈矣。醒而呃逆大減， 
再劑若失。問所夢何人，予曰此鎮肝而心脾之神得安也。蓋脾之神黃婆，心之神嬰兒雲。 
薛 痰火呃逆，身熱咳嗽，脈浮數。此肺受火灼，膈上痰結，遂失整肅下降之權。治用苦辛降逆。橘皮竹 
茹湯去參、草，加山梔、杏仁、前胡、貝母、栝蔞、豆豉、鬱金汁，再劑悉平。 
潘 冬初寒熱自利，煩渴不寐，嘔吐濁痰，右脈小數模糊，左關弦而微勁。是協熱下利，胃虛木欲乘土， 
必作噦逆。治先表里清解，仿景岳柴陳煎。柴胡、黃芩、半夏曲、茯苓、陳皮、栝蔞、枳殼、姜，寒熱退， 
煩渴解，而呃果作。此系濁痰不降，木氣上升，宜降痰兼鎮逆。用蘇子、杏仁（俱炒研）、橘紅、竹茹、茯苓、 
赭石、石決明（醋 研）、薑汁。一服左關脈平，再服呃逆亦定。惟右關虛，乃商鎮補中宮法，所謂胃虛 
則呃也。用山藥、扁豆、薏仁（俱炒）、炙草、半夏、陳皮、茯苓、沉香汁，呃平。但宵分少寐，上脘略悶， 
則痰沫隨氣上泛，呃仍間作。治用通攝，佐以運脾， 
所謂脾能為胃行其津液也。蔞仁、煨姜、薏米（生）、茯神、橘白、砂仁、半夏、蓮子。氣平呃止思食， 
前方去蔞仁，加潞參、山藥、棗仁，健飯如初。 
包 呃逆嘔沫，食後為劇，是肝胃病。據述陰瘧愈後，夏秋浴池，兼啖生冷，遂致嘔呃，不時寒懍。 
夫肺主皮毛，水寒外襲，感病在經，胃主通納，生冷傷陽，氣隨濁逆，怯寒乃肺衛虛，非在經客邪。仲景以嘔 
涎沫為肝病，肝病必犯陽明胃腑。先用溫通泄濁，吳茱萸湯加半夏、椒目，嘔逆止。再用旋復代赭湯而呃平。 
桂 病後脈虛疾，左關尺尤 ，胃虛呃逆，必肝腎之氣上奔，而陽明當其沖，因作呃也。化痰利氣， 
是開其道矣。有年體虛，法當鎮攝。牡蠣（醋 ，三錢）、石決明（ 研，二錢）、赭石（錢半）、竹茹（二錢）、 
潞參、降香末（各三錢）。一服呃止。再劑去決明、赭石，加茯神、棗仁、遠志、山藥。服，脈亦和。 

<目錄>卷之三
<篇名>症論治
屬性：症屬胃，俗雲心 ，非也。其狀似飢非飢，似痛非痛，脘中懊 不安，或兼噯氣痞悶，漸至吞酸停飲， 
胸前隱痛。丹溪謂皆痰火為患，或食郁有熱。華岫雲謂脾屬陰主血，胃屬陽主氣；胃易燥，全賴脾陰以和之； 
脾易濕，必賴胃陽以運之；合沖和之德，為後天生化之源。若胃過燥，則 雜似飢，得食暫止。治當以涼潤 
養胃陰，如天冬、麥冬、玉竹、柏子仁、石斛、蓮、棗之品。或稍佐微酸。如白芍、棗仁、木瓜之屬。若熱病 
後，胃津未復，亦易虛 。治當以甘涼生胃液，如生熟地黃、當歸、沙參、蔗汁之屬。或但調其飲食。凡甘滑 
之類。若胃有痰火，或噁心吞酸，微煩少寐，似飢非飢。治宜清火，如黃連、山梔，俱用薑汁炒，及芩、芍、 
竹茹等。稍佐降痰。如二陳湯，及橘紅、半夏曲。又有脾胃陽衰，積飲內聚，似酸非酸，似辣非辣，治宜溫通。 
外台茯苓飲加減。但由脾虛，飲食不化，吐沫噯腐，治宜健運。六君子湯加砂仁、雞內金。或肝火作酸， 
左金丸。 雜醋心，吳茱萸湯。食後噯腐，保和丸。濕痰阻氣，氣鬱氣。婦女悒鬱胸 ，逍遙散下左金丸。血 
虛心 ，宜地黃、白芍、天冬、麥冬、茯神、 
棗仁等。大抵脈洪數者多火，宜薑汁炒山梔、川連等。脈滑大者多痰，宜導痰湯加芩、梔、竹茹等。脈沉 
弦者多郁，越鞠丸。又有過用消克藥，飢不能食，精神漸減，異功散加白芍、紅棗、蓮子、棗仁。皆 症所當 
審治者。 
《醫通》曰∶ 雜與吞酸一類，皆由肝氣不舒，木挾相火以乘脾土，胃之精微不行，濁液攢聚，為痰為飲， 
都從木氣化酸，肝木搖動中土，中土擾擾不安，故 雜如飢，求食自救，得食稍止，止則復作。蓋土虛不禁木 
所搖，治法必補脾運痰，土濃載物，則風木自安，不必伐肝。但以六君子湯為專藥，若火盛作酸，加吳茱萸、 
川黃連。若不開郁補土，務攻其痰，久久致虛，必變反胃、痞滿、眩暈等病矣。 

<目錄>卷之三\症論治
<篇名>附方
屬性：〔降痰〕\x二陳湯\x 見一卷中風。 
〔溫通〕\x外台茯苓飲\x 見一卷中風。 
〔健運〕\x六君子湯\x 參 苓 術 草 加陳皮，名異功散。再加半夏，名六君子湯。 
〔平肝〕\x左金丸\x 見一卷火。 
〔降濁〕\x吳茱萸湯\x 茱萸一味。 
〔消導〕\x保和丸\x 見二卷痰飲。 
〔開郁〕\x氣鬱湯\x 苓 夏 芎 陳 貝 梔 草 香附 蒼朮 木香 檳榔 紫蘇 
〔散郁〕\x逍遙散\x 見一卷火。 
〔降痰〕\x導痰湯\x 見一卷中風。 
〔治郁〕\x越鞠丸\x 見本卷諸氣。 

<目錄>卷之三
<篇名>噯氣論治
屬性：噯氣，即《內經》所謂噫也。經言脾病善噫。又言寒氣客於胃，厥逆，從下上散，復出於胃，故為噫。 
後人因謂脾胃氣滯，起自中焦，出於上焦。凡病後，及老人脾胃虛弱者多有之。顧亦有肝氣逆乘，噯酸作飽， 
心下痞硬，噫氣不除者。仲景謂胃虛， 
客氣上升，必假重墜以鎮逆，旋復代赭湯。亦有肺氣失降而作噯者，蘇子降氣湯去桂，加杏仁、貝母之屬。 
其胃虛氣滯而作噯者，十味保和湯。其胃寒氣滯而作噯者，和胃煎。其胃虛嘔痰噯氣者，和胃二陳煎。其胃寒 
飲食難化，時作虛飽噯氣者，養中煎，或理中丸。如脾腎虛寒，命門火衰，濁陰不降，致痞滿噯氣者， 
理陰煎加減。如胃有痰火噯氣者，星夏梔子湯。專由脾胃陽虛，中氣為陰邪阻格者，和中為要，健脾散。 
若木來乘土，厥逆上干之氣，非鎮制不能遏也。 

<目錄>卷之三\噯氣論治
<篇名>附方
屬性：〔鎮逆〕\x旋復代赭湯\x 見本卷嘔吐。 
〔降氣〕\x蘇子降氣湯\x 見二卷失音。 
〔虛滯〕\x十味保和湯\x 參 術 苓 夏 陳 藿 草 香附 砂仁 木香 
〔寒滯〕\x和胃煎\x 朴 陳 姜 草 或加苓、夏、丁香、木香、砂仁、藿香亦可。 
〔驅痰〕\x和胃二陳湯\x 見本卷飲食。 
〔虛飽〕\x養中煎\x 見本卷飲食。 
〔溫中〕\x理中丸\x 見一卷中風。 
〔火衰〕\x理陰煎\x 見二卷咳嗽。 
〔痰火〕\x星夏梔子湯\x 半夏 南星 香附 石膏 梔子 
〔和中〕\x健脾散\x 人參 白朮 丁香 藿香 砂仁 肉果 神曲 炙草 姜 棗 

<目錄>卷之三\噯氣論治
<篇名>噯脈案
屬性：侄 左脅痞悶，上撐胸臆，頻噯不舒。按丹溪雲∶凡上升之氣，自肝而出。左脅肝部也，痞而上逆，必 
犯胃。仿仲景旋復代赭湯，成氏所謂咸以軟堅，重以鎮逆也。代赭湯去甘草、姜、棗，加廣皮、栝蔞皮、枳殼 
（俱麩炒）。三服而愈。 

<目錄>卷之三
<篇名>痞滿論治
屬性：心下滿而硬痛，為結胸；滿而不痛，為痞。痞則閉而不開， 
滿則悶而不舒。病在胸膈氣分，而外不脹急，但不知飢，不欲食，脈緩弱，或虛弦。不宜過用消耗，重損元氣。 
經雲∶太陰所至為痞滿。《保命集》曰∶脾不能行氣於肺胃，結而不散，則為痞。傷寒之痞，從外之內，故 
宜苦泄。雜病之痞，從內之外，故宜辛散。治傷寒熱痞，用苦寒藥，大黃黃連瀉心湯。治傷寒陰陽不和而痞， 
兼用寒熱藥，三黃加附子湯。治傷寒陰盛陽虛而痞，則辛甘藥多，而苦寒藥少。半夏、甘草、生薑諸瀉心湯。 
二黃瀉心湯治傷寒心下痞，關上脈浮。附子瀉心湯治傷寒心下痞，復惡寒汗出。去附子名三黃瀉心湯，治傷寒 
熱痞。半夏瀉心湯治胸滿而嘔。甘草瀉心湯治胃虛氣逆。生薑瀉心湯治脅有水氣。痞雖虛邪，然表氣入里， 
熱郁於心胸之分，必用苦寒為瀉，辛甘為散，諸瀉心湯所以寒熱互用也。雜病痞滿，亦有寒熱虛實之不同， 
如胃口寒滯停痰痞悶者，辛溫泄濁。橘皮半夏湯，或二陳湯加丁香。飲食寒涼，傷胃致痞者，溫中化滯。 
和胃煎加楂肉、麥芽、砂仁、或濃朴溫中湯，脾胃陽微，胸不清曠者，辛甘理陽。苓桂術甘湯。中氣久虛， 
精微不化者，升清降濁。補中益氣湯加豬苓、澤瀉。《醫通》曰∶升、柴從九地之下而升其清，苓、瀉從九天 
之上而降其濁，所以交否而為泰也。脾虛失運，食少虛痞者，溫補脾元。四君子湯，異功散。胃虛氣滯而 
痞者，行氣散滿。保和湯，或三因七氣湯，食滯未除作痞者，專消導。大和中飲，或枳術丸、資生丸。食滯既 
消，脾氣受傷者，宜調補。異功散、養中煎。心脾鬱結而成痞者，調其氣。歸脾湯、治中湯。暴怒傷肝，氣 
逆而痞者，舒其郁。解肝煎。肺失肅降。痰熱阻痞者，清理上焦。清肺飲去五味、甘草，加豆豉、栝蔞、山梔、 
竹茹、枇杷葉、枳殼。氣閉化熱，不食便秘者，辛潤開降。蔻仁、杏仁、麻仁、栝蔞仁、貝母、竹茹、石斛、 
鬱金，或小陷胸湯。熱邪里結，噁心中痞者，苦酸泄降。半夏瀉心湯去參、甘、棗，加枳、芍、烏梅。暑邪阻 
氣，熱渴滿悶者，暑邪面垢脈虛，胸悶脘痞。辛涼清上。三物香薷飲、消暑丸加桔梗、竹茹、杏仁、茯苓、 
滑石、鬱金汁。濕邪阻氣，嘔惡胸痞者，濕邪頭脹，舌白不飢，脘痞噁心，脈緩。甘淡滲濕。六一散加蘆根、 
茯苓、杏仁、薏仁、通草、藿梗、半夏、 
蔻仁、或平胃散。寒熱往來，胸脅痞滿者，和解半表半里。小柴胡湯加枳、桔、栝蔞皮。噎膈痞塞，乃痰與氣 
搏，不得宣通。痰為氣激而升，氣為痰膩而滯，故痞塞而成噎膈也。連理湯、生薑瀉心湯。痰挾瘀血，成窠囊， 
作痞，脈沉澀，日久不愈，惟悲哀鬱抑之人有之，宜從血郁治。桃仁、紅花、丹皮、香附、降香、蘇木、韭汁、 
童便。 

<目錄>卷之三\痞滿論治
<篇名>痞滿脈候
屬性：脈弦急而滑，胸驟痞，乃肝氣與食滯所成，為實；脈弦，或沉澀，或虛大無力，氣口為甚，此脾胃受傷為 
虛，寸口脈沉滑遲滑，為有滯。 

<目錄>卷之三\痞滿論治
<篇名>附方
屬性：〔熱痞〕\x大黃黃連瀉心湯\x 大黃 黃連 加黃芩，名三黃瀉心湯。 
〔惡寒〕\x附子瀉心湯\x 芩 連 大黃 附子 
〔脅水〕\x半夏瀉心湯\x 見一卷濕，若除人參，加甘草，名甘草瀉心湯。 
〔痞嘔〕\x生薑瀉心湯\x 即半夏瀉心湯加生薑。 
〔消痰〕\x橘皮半夏湯\x 陳 夏 姜 
〔痰痞〕\x二陳湯\x 見一卷中風。 
〔溫中〕\x和胃煎\x 見本卷噯氣。 
〔溫中〕\x濃朴溫中湯\x 朴 陳 苓 草 木香 豆蔻 乾薑 
〔理陽〕\x苓桂術甘湯\x 見二卷痰飲。 
〔補中〕\x補中益氣湯\x 見一卷中風。 
〔補脾〕\x四君子湯\x 參 苓 術 草 加陳皮，名異功散。 
〔和補〕\x保和湯\x 參 術 苓 草 夏 陳 藿香 砂仁 香附 木香 姜 棗 
〔散滿〕\x三因七氣湯\x 見二卷咳嗽。 
〔消滯〕\x大和中飲\x 見本卷飲食。 
〔消補〕\x枳術丸\x 枳實（一兩） 白朮（二兩） 為末，以全荷葉裹燒， 
飯搗丸，米飲下。 
〔消補〕\x資生丸\x 參 術 陳 苓 曲 朴 草 山藥 薏 苡 楂肉 黃連 扁豆 白蔻 蓮子 
麥芽 芡實 桔梗 藿香 澤瀉 蜜丸。 
〔溫補〕\x養中煎\x 見本卷飲食。 
〔歸脾〕\x歸脾湯\x 見二卷勞瘵。 
〔溫利〕\x治中湯\x 見本卷飲食。 
〔和肝〕\x解肝煎\x 見本卷諸氣。 
〔理肺〕\x清肺飲\x 見二卷痰飲。 
〔消結〕\x小陷胸湯\x 見一卷溫。 
〔祛暑〕\x三物香薷飲\x 香薷（一兩） 濃朴 扁豆（各五錢） 冷服 
〔卻暑〕\x消暑丸\x 見一卷暑。 
〔淡滲〕\x六一散\x 見一卷溫。 
〔除濕〕\x平胃散\x 術 朴 陳 草 
〔燥濕〕\x小柴胡湯\x 見一卷溫。 
〔暑瀉〕\x連理湯\x 見一卷暑。 

<目錄>卷之三\痞滿論治
<篇名>痞滿脈案
屬性：金氏 寒熱拘急，脈不緊數，胃痛，飲入輒嘔，中焦痞阻，溺澀痛。宜宣通法。白通草、制半夏、橘白、 
草豆蔻、枳殼、蘇梗、赤苓、甘草梢、煨姜。一啜症減，痞滿未除。用瀉心法。半夏、黃連（俱薑汁炒）、黃芩、 
乾薑、陳皮、枳殼、甘草梢、木通、山梔。二服全安。 
殷氏 身熱胸痞，氣促微咳，嘔吐粥飲，痰粘溺澀，經止數月，脈息三五不調，兼帶浮數。醫投桂、 
附熱劑，致咽喉腫礙，格陽於上，予謂此懷妊惡阻，兼外感也。宜辛涼以解痰熱。用豆豉、杏仁、蔞皮、鮮 
竹茹、陳皮、茯苓、制半夏、枇杷葉。二服熱退痞消。 
張氏 寒熱似瘧，胸痞不食，汗止腋下。閱所服方，混用枳、朴、楂、 、檳榔、青皮之屬。此邪在上焦， 
誤行克伐，徒傷中下焦耳。予用半夏瀉心湯去芩、連、甘草，加柴胡、煨姜、蔞皮、 
蘇梗、茯苓。數服隨愈。 
巢氏 發熱胸痞，時嘔，脹入背脅，脈沉小。仿小陷胸湯。用半夏、栝蔞、枳殼、陳皮、茯苓，加姜煎。 
二服病除。 

<目錄>卷之三
<篇名>腫脹論治
屬性：腫在外屬水，脹在內屬氣。腫分陽水陰水，脹彆氣實氣虛。因濕熱濁滯，致水腫者，為陽水。因肺脾虛， 
致水溢者，為陰水。濁氣在上為實脹，中氣不運為虛脹。辨其位，則臟腑、脈絡、皮膚、上下、表里皆有之。 
辨其因，則寒熱、濕痰、氣血、郁滯、蟲積皆致之。經雲∶三陰結謂之水。三陰手太陰肺，足太陰脾也。 
又雲∶濁氣在上，則生 脹。此實脹也。又曰∶飲食起居失節，入五臟，則腹滿閉實。此虛脹也。又曰∶髒 
寒生滿病。此寒脹也。又曰∶諸脹腹大，皆屬於熱。此熱脹也。又曰∶營氣循脈，衛氣逆之，為脈脹，衛 
氣並脈，循分肉為膚脹。又經論五臟六腑之脹甚詳，不備錄。岐伯曰∶水始起，目窠微腫，如新臥起之狀。 
其頸脈動，時咳，陰股間寒，足脛腫，腹乃大，水已成，以手按其腹，隨手而起，如裹水之狀，光腫如泡。 
此水腫也。膚脹者，寒氣客於皮膚， 然不堅，腹大，身盡腫，皮濃，按其腹， 而不起，腹色不變，此腹 
脹也。皮濃色蒼，一身盡腫，或自上而下者，多屬氣。皮薄色澤，腫有分界，或自下而上者，多屬水。 
鼓脹者，腹脹身皆大，大與膚脹等，色蒼黃，腹筋起，此鼓脹也。膚脹屬肺，鼓脹屬脾。別有蠱脹，因氣血 
郁痹，久則凝滯不行，腹形充大，中實有物，非蠱即血，非如鼓脹之腹皮 急，中空無物也。有單腹脹，四肢 
不腫，但腹脹也，症最難治。亦名蠱脹。經言諸濕腫滿，皆屬於脾。又言其本在腎，其末在肺，皆積水也。 
腎何以聚水？腎者胃之關也，關門不利，故聚水而從其類也。是知腫脹無不由肺脾腎者，以肺主氣化，脾主 
運輸，腎主藏液也。且脹不必兼腫，腫則或兼脹，亦有腫脹並至者。病在水分，以治水為主，而兼理氣， 
氣化水自化也。病在氣分，以理氣為主，而兼利水，水行氣亦行也。但其間虛實必辨。凡陽症必熱，熱者多 
實；陰症必寒，寒者多虛；溺赤便秘，脈數有力，為實；溺清便瀉， 
脈微無力，為虛；實者六淫外客，飲食內傷，忽然浮腫，其來必速；虛者情志操勞，酒色過度，病後氣虛， 
其腫漸至。知此而後治法可詳。治水腫，必健脾導水，實脾飲。治鼓脹，必通腑疏肝，草果、濃朴、益智、 
青皮、枳殼、牛膝、腹皮。濕在下者，用分利，小釐清飲，大橘皮湯。濕在上中下者，用分消，通草、杏仁、 
濃朴、海金砂、木通、雞內金、陳皮、菔子。濕濁在里者，潔淨腑，四苓散、六一散。膀胱為淨腑。潔，滲 
利也。風水脈浮者，開鬼門，越婢湯。腠理為鬼門。開，發汗也。肺脾不運者，消皮水，防己茯苓湯、五皮飲。 
按五水∶風水、皮水、正水、石水、黃汗也。仲景曰∶風水脈浮，骨節疼痛，惡風。皮水脈亦浮，跗腫，按 
之沒指，不惡風，腹如鼓，不渴，當發汗。正水脈沉遲，身發熱，自喘。石水脈沉，腹滿不喘。黃汗其脈沉 
遲，發熱胸滿，四肢頭面腫，久不愈，必發癰膿。肺氣壅熱者，用肅降，麥門冬湯加茯苓皮、山梔、滑石、杏 
仁、薏苡仁、淡豆豉。脘痞鬱熱者，用苦降，半夏瀉心湯。清陽痞結者，通腑陽，栝蔞、杏仁、半夏、茯苓、 
薤白、姜。胃滿濁逆者，泄肝木，杏仁、濃朴、檳榔、椒目、吳茱萸、川楝子。胃陽虛者，用溫通，人參、 
橘白、半夏、砂仁、蓽茇、姜。脾陽虛者，用健運，六君子湯加益智、神曲。脾腎陽虛者，用氣化，腎氣湯。 
中氣陷者，用升提，補中湯。木邪侮土者，和肝胃，木香、枳殼、白芍、竹茹、木瓜、陳皮、當歸。肝經鬱熱 
者，降逆火，山梔、丹皮、黃連、鈎藤、青皮、金橘。暴怒傷肝者，平逆氣，解肝煎。三焦壅滯者，用疏利， 
廓清飲。濕熱夾滯者，兼消利，雞金散。食滯中滿者，專消導，和中丸。氣虛中滿者，兼消補，消導寬中湯。 
氣虛兼寒者，宜溫補，理中湯、溫胃飲。氣血鬱積，夾濕熱者，平肝胃，小溫中丸。清濁混淆，氣喘溺少，通 
身腫脹者，暖下泄濁，禹餘糧丸。濕熱痰積，脈實有力者，滌宿水，禹功散、導水丸，神佑丸。血沫凝澀經隧 
者，利搜逐，桃仁承氣湯。脹實堅滿拒按者，大小承氣湯。病後虛腫，及產後面浮足腫者，補元氣，六君子湯、 
歸脾丸。單腹脹症多屬腑，腑宜通，勿用滋膩守補，沙苑子、益智、茯苓、牛膝、枳殼、車前子、砂仁殼、 
麻仁、郁李仁、椒目、杏仁、栝 
萎仁、大腹皮。單腹脹俗名蜘蛛脹，腹腫，四肢瘦，由脾氣虛極，真髒已傷也。論中屬腑句宜活參。婦人先 
腫脹而後經斷者，為水分；先經斷而後腫脹者為血分。水分，五皮飲送通經丸。血分，通經丸。先喘而後脹者， 
治在肺，五皮五子飲。先脹而後喘者，治在脾，理中湯、腎氣丸。水腫先起於腹，後散四肢者可治；先起於 
四肢，後歸於腹者死。凡病水分，皆陰勝，與氣分不同。水腫症其色明潤，其皮光薄，其腫不速，每自下而 
上，按肉如泥，腫有分界。病在氣分，則陽症陰症皆有之，若病在水分，多陰症。凡虛腫溺澀，香蘇散。濕勝 
不化，胃苓湯。濕滯中滿，白朮丸、枳術丸。因於肺者，五皮飲。因於脾者，補中湯。因腎陰虛，真陽無以化 
者，六味丸加牛膝、車前。因腎中命火衰，不能蒸動關門者，腎氣丸。夫水為至陰，其標在肺，其本在腎， 
其制在脾。腎虛則關閉，其水必逆而上泛，脾不能制而反為水所漬，故肌肉浮腫；肺不能化而反為水所凌， 
故氣息喘急，皆陰勝之害也。經言膀胱藏津液，氣化則能出。所謂氣化者，即右腎命門真火也。火衰則不能蒸動 
腎之關門，而水聚焉。腎氣丸，以桂附蒸動其關，積水始下，以陽主開也。此法不獨治水腫，凡治脹者， 
其要亦在通陽而已。 
凡下氣虛乏，中焦氣壅，欲散滿則恐虛其下，欲補下則滿甚於中，當以啟峻湯峻補其下，疏啟其中， 
故氣得峻補，則上行而啟其中，中焦營運，壅滯疏通，中滿自消，下虛自實。經所謂塞因塞用也。若水腫喘促， 
清理肺氣為主，凡禽畜無肺者無溺，故水腫宜清肺也。 
腫脹症，須分陰陽，濕熱壅滯屬陽，濁氣凝滯屬陰。陽症按之痛，陰症按之不痛。陽症起於中焦， 
陰症起於下焦。陽症治在腑，陰症治在髒。陽症宜清，陰症宜溫。毫釐千里，不可不辨。 
腫症易治，脹症難治。腫辨陽水陰水，陽水易治，陰水難治。脹症頭緒更多，首辨有形無形。無形則輕 
劑宣通，有形則重劑攻伐。又須辨在絡在經，在腑在髒，經絡易治，臟腑難治。又須察虛實，實者可治，虛者難 
治，此其大綱也。然後再辨其因寒因熱，因濕因痰，因氣因血，因滯因積，審而治之。 
徐靈胎曰∶脹滿症，即使正虛，終屬邪實，古人慎用補法。又脹必有濕熱，倘脹滿或有有形之物，宜緩 
下之。濕熱無形，滯積有質，宜辨。按脹在腸胃，則食入脹加，治在通腑。若二便通調，則脹在髒，即肝脾腎 
等髒，如《靈樞》所論。或脹在腸外三焦脂膜間。《靈樞》所以謂脹皆在臟腑之外，排臟腑而廓胸脅也。 
治在辨其陰陽虛實，上下表里，皮膚經絡，氣分，血分，水分。因寒因熱，因濕因郁，因痰飲，因積滯。 
或有形無形，宜汗宜利，宜分消，宜辛泄，宜清肅，宜溫通，宜升舉，宜疏利，宜補攝，宜開郁，宜緩攻， 
宜軟堅化痞，宜理瘀導滯。要在宣通，勿用守補。若腫症身面大勢已退，其肢節足跗之水濕浸潤未消， 
宜針刺以決其流，此出路也。 

<目錄>卷之三\腫脹論治
<篇名>腫脹脈候
屬性：沉而滑，浮而遲，弦而緊者，皆水腫。盛而緊，大堅以澀，遲而滑者，皆脹滿。二病之脈，實大可治， 
虛微難治。 
腫由腹散入四肢，可治；由四肢脹入腹，難治。凡水腫病，唇黑，肝傷；缺盆平，心傷；臍突，脾傷； 
背平，肺傷；足心平，腎傷，五者不治。《靈樞經》曰∶腹脹，身熱，脈大，一逆也；腹鳴而滿，四肢清，泄， 
脈大，二逆也；腹脹大，四末清脫形，泄甚，三逆也；腹脹，便血，四逆也。並不治。腹脹肚見青筋， 
腹脹便泄，久瘧虛腫，皆不治。 

<目錄>卷之三\腫脹論治
<篇名>附方
屬性：〔陰水〕\x實脾飲\x 見一卷濕。 
〔利濕〕\x小釐清飲\x 見一卷濕。 
〔陽水〕\x大橘皮湯\x 五苓散合六一散，再加 陳皮 木香 檳榔 姜 
〔泄濁〕\x四苓散\x 見一卷暑。 
〔利濕〕\x六一散\x 見一卷溫。 
〔風水〕\x越婢湯\x 見二卷咳嗽。 
〔皮水〕\x防己茯苓湯\x 防己 黃 茯苓 甘草 桂枝 
〔膚脹〕\x五皮飲\x 大腹皮 赤茯皮 陳皮 桑白皮 姜皮 
〔腫水〕\x麥門冬湯\x 麥冬（五十枚） 粳米（五十粒） 
〔痞滿〕\x半夏瀉心湯\x 見一卷溫。 
〔健運〕\x六君子湯\x 見一卷中風。 
〔陽虛〕\x金匱腎氣丸\x 見二卷虛損。 
〔補中〕\x補中益氣湯\x 見一卷中風。 
〔肝逆〕\x解肝煎\x 見本卷諸氣。 
〔三焦〕\x廓清飲\x 陳 苓 枳 朴 澤瀉 大腹皮 萊菔子 白芥子 
〔消滯〕\x雞金散\x 雞內金 沉香 砂仁 陳香櫞 為末，參湯下。 
〔消導〕\x和中丸\x 陳 苓 夏 枳 楂 曲 麥芽 砂仁 五穀蟲 香附 
〔消補〕\x寬中湯\x 陳 苓 夏 枳 楂 曲 術 朴 萊菔子 姜 
〔溫補〕\x理中湯\x 見一卷中風。 
〔溫胃〕\x溫胃飲\x 見一卷中風。 
〔濕熱〕\x小溫中丸\x 二陳湯加 白朮 神曲 生香附 苦參 黃連 針砂 醋水打神曲糊丸。 
〔寒濕〕\x禹餘糧丸\x 禹餘糧 蛇含石 針砂 羌活 川芎 蓬術 三棱 白蔻 蒺藜 陳皮 青皮 
本香 大茴香 牛膝 當歸 炮姜 附子 肉桂 研細，神曲糊丸。葉天士去附子、蓬術、青皮，加茯苓。 
〔導水〕\x禹功丸\x 黑牽牛 茴香 薑汁 調服，或加木香。 
〔攻下〕\x神芎導水丸\x 芩 連 黑丑 川芎 薄荷 大黃 滑石 水丸。 
〔峻下〕\x舟車神佑丸\x 甘遂 大戟 芫花 大黃 輕粉 黑丑 青皮 陳皮 木香 檳榔 水丸。 
〔蓄血〕\x桃仁承氣湯\x 見一卷疫。 
〔攻滯〕\x大小承氣湯\x 見一卷溫。 
〔補脾〕\x歸脾丸\x 見二卷勞瘵。 
〔經斷〕\x通經丸\x 赤芍 歸尾 生地 川芎 牛膝 紅花 桃仁 香附 琥珀 蘇木屑 五靈脂 
〔水脹〕\x五皮五子飲\x 五皮飲加 蘇子 車前子 大腹子 葶藶子 菟絲子 入豬肝煮，蘸蒜食。 
〔虛腫〕\x香蘇散\x 橘紅 防己 木通 蘇葉 生薑 
〔利濕〕\x胃苓湯\x 見一卷中風。 
〔氣虛〕\x白朮散\x 術 苓 陳 曲 砂仁 五穀蟲 荷葉 米湯調服。 
〔消補〕\x枳術丸\x 見本卷痞滿。 
〔胃陰〕\x六味丸\x 見一卷中風。 
〔喘脹〕\x安肺湯\x 黃芩 桑皮 貝母 花粉 杏仁 知母 天冬 沙參 枇杷葉 
〔腹脹〕\x加味枳術丸\x 枳 術 陳 夏 芩 蘇 桔 草 桂 檳榔 五靈脂 姜 
〔蠱脹〕\x參術健脾丸\x 參 術 陳 苓歸 芍 炙草 大棗 
〔導水〕\x導水茯苓湯\x 赤苓 麥冬 澤瀉 白朮 桑皮 紫蘇 木瓜 木香 大腹皮 陳皮 砂仁 檳榔 
燈心水煎。 
〔瀉積〕\x二蛟散\x 芒硝三兩，炒干為末，和老黃米三兩炒研，加黑糖調服三錢。 
〔血蠱〕\x調營飲\x 芎 歸 陳 檳榔 蓬術 延胡 白芷 
〔產婦〕\x大調經散\x 大黑豆（五錢） 茯苓（三錢三分） 西琥珀（三分半） 每末三錢，紫蘇湯下，日三服。 
〔血蠱〕\x小調經散\x 沒藥 西琥珀 桂心 白芍 當歸（各一錢） 細辛 麝香（各五分） 酒、姜調服。 
〔堅滿〕\x當歸散\x 歸 芍 丹 術 陳 苓 桂心 木香 木通 檳榔 

<目錄>卷之三\腫脹論治
<篇名>腫脹脈案
屬性：弟 寒濕腫脹，水漬經隧，少腹陰囊腿足通腫，大腹按之硬， 
缺盆平，肢冷目黃，面頰俱浮，便滑溺少，脈沉遲而虛，背寒腹熱，坐不得臥，病在水分。法先分消，佐以 
通陽。防己、木通、大腹皮（洗）、豬苓、茯苓、薏米、半夏、砂仁殼、附子、姜。三服腫退肢暖。命卻鹹食 
淡，然後主以健運，佐以淡滲。去防己、木通、腹皮、附子加生術、雞內金（炙）、半夏曲（炒）、杜仲。數服食 
進，微汗出，囊濕便干，此經腑水濕俱有出路。惟診左尺虛，酌腎氣湯桂心、牛膝、車前、茯苓、山藥、椒目、 
茵陳、五加皮，薏米。十數服悉愈。後用八味丸調理得安。 
侄孫 由腿脛腫入腹，漸至胸脅堅滿，法在不治。姑與分消之劑，得汗，腫略退，然寒濕內蘊，非溫通 
不愈。用濃朴、桂心、附子、牛膝、茯苓、大腹皮、砂仁殼、老薑。三服由面目退及胸腹，又數服腿足腫全消。 
王 陰瘧服劫藥，瘧止。面色晦黑，決其後必病脹，不信。予曰∶劫痰暫效，邪原未淨，一也； 
今卯月中旬木火司令，一逢辰上，濕痰內動，脾陽失運，必變中滿，二也；毒品易犯食忌，三也；面黑無澤，腎 
水侮土，小便不利，四也。後果如言，視其目窠微腫如新臥起狀，知其裹水。先用實脾利水之劑，再用金匱 
腎氣丸料煎湯數十服，腫脹悉退。藥乍止，時交未月，濕土已旺，漸脹小溲不利，又服前丸兩月全愈。 
族某 軀長體壯，病腫脹。或用破氣消滯之品，脹益劇，行立腸幾裂出，臍突，缺盆平，法本不治。 
診其脈細如絲，度必勞力傷精，脾腎兩憊之症。詢所由，自言長途輦重，池間出浴，酒後入房，忽覺溺澀， 
通是濁血，驚眩欲仆，食減腹膨，繃急欲死。遂用腎氣丸料大劑煎服，減附子、丹、澤，熟地炒炭用，一劑 
腹有縐紋，再劑缺盆現，溺爽膈寬。又數服腹脹漸退，仍用加減腎氣丸服。經言用力舉重，若入房過度， 
汗出浴水，則傷腎，故與腎氣方合。後不守禁忌，飽食山芋及未熟雞蛋，脹復作。求治，予言前方必不驗， 
卒如言。 
房兄 病後失調，面浮跗腫，腹膨食少，小水短澀，腰膝乏力。經言諸濕腫滿，皆屬於脾。然土衰必 
補其母，非命火不能生脾土。且腎為胃關，關門不利，故聚水。必得桂、附之陽蒸動腎 
氣，其關始開，積水乃下，經所謂膀胱氣化則能出也。用桂、附、參、術、炮姜、茯苓、車前、牛膝、砂仁、 
陳皮、山藥為丸。一料而安。 
陳 傷酒病單腹脹，診其脈知脾陽虛。用葛花解酲湯加牛膝，枳 子，腹寬展，能進食矣。後用參術健 
脾丸去炙草、大棗，加益智仁（煨）、砂仁殼。服愈。 
韋 病後感寒腹痛，漸成脹滿，脈沉微，溺少，食入脹加。腑陽不行，治以溫通，則脹已。大茴香、大 
腹皮（洗）、草果、木通、砂仁、益智仁（煨）、茯苓、廣皮、煨姜。空心四服而愈。 
石 腹脹不飢，小水不利，脈沉澀，腑氣痹窒不宣。用砂仁殼、枳殼、木通、茯苓、益智仁、草果（俱煨）、 
五穀蟲、雞內金（俱炙）、萊菔子（炒研）。數服愈。 
陳 五旬以上病單腹脹，食後作飽，得氣泄略寬。明系胃病，服謬藥，浸至脅滿跗冷，脈來沉濡，左關 
微弦。症由腑氣久衰，疏泄失職，氣分延虛，漸干水分，致嗌干口燥，小水不清，化源乏力矣。通陽佐以益腎， 
通陽則傳送速，益腎則氣化行，腹脹自寬。沙苑子、韭子、懷牛膝（酒蒸。各錢半）、益智仁（煨）、橘白、 
砂仁殼（各一錢）、茯苓（三錢）、杞子、大腹皮（洗，各二錢）、枳殼（麩炒，錢二分）。十服脹寬口潤， 
便爽跗溫，右脈漸起，惟兩尺虛不受按。加補骨脂。核桃肉，去腹皮、枳殼。食宜淡，戒腥膩難化及一切壅 
氣食物。再以豬肚納卵蒜其中，扎定，淡者食之。腑氣通則納食不壅，服之甚通暢，脹去七八矣。又加沉香、 
牡蠣十數服，小腹之硬者亦軟焉。 
族女 脘脹噯腐，經遲腹痛，間發寒熱。按東垣雲∶胃為衛之本，脾乃營之源。脾胃陽衰，納運不旺， 
致脹滿瘀停，宜乎營衛失度，沖任不調矣。仿《內經》濁氣在上則生 脹之例，以通陽降濁。二陳湯去甘草， 
加白蔻殼、韭子、益智子（俱炒）、小茴香、谷芽、神曲（俱炒）、香附（薑汁制）、煨姜。數服諸症皆平。 
沈氏 胎前腹滿，產後面目肢體浮腫，咳頻溺少，此肺氣不降，水溢高原也。或勸用腎氣湯，予力阻不可。 
一服而小水點滴 
全無，脹益甚，脈虛濡欲絕。用五皮飲參茯苓導水湯，去白朮、木瓜、檳榔、腹皮，加杏仁、蘇梗、栝蔞皮、 
冬瓜皮、制半夏。數服腫消，腹漸寬矣。後用茯苓、半夏、生術、砂仁、薏仁、陳皮、蘇子、木香、濃朴， 
水泛丸。服兩料遂平。 
按∶肺為水之上源，主氣。此症水阻氣分，以肺不能通調水道，下輸膀胱，故溢則水留而為脹。其 
症年余無汗，得蘇杏微汗而腫消，得五皮行水而便利，兼仿《內經》開鬼門、潔淨府遺法也。 
李氏 有年，食入氣壅，繞臍積冷，脹連胸脅，溺少便溏，脈沉微。全是腑陽向衰，濁陰凝結。前用二 
苓、木通開太陽之里，砂仁、陳、夏理太陰之滯，乾薑、濃朴、薏仁溫通利濕，冷脹減，便溺爽，而胸痹未舒， 
猶是中脘清陽不旋之故。其家用俗傳牛口中蝕出 稻草煎湯，服甚適。予仿用仲景栝蔞薤白白酒湯，加半夏、 
青皮、濃朴、烏藥、木香。旋轉清陽，可以納谷。 
張氏 腹 脹連帶脈，腰圍緊掣如束，脈堅而搏指，此病久兼入奇經。宜通其腑，並理帶脈。枳實、 
大腹皮、懷中膝（酒蒸。各錢半）、砂仁、木通（各八分）、當歸須、茯苓、郁李仁（各二錢）、鬱金（六分）。 
四劑脹寬，帶脈亦不緊掣矣。後去郁李仁、枳實，加沉香（磨汁三匙）。數服全愈。 
姜氏 五旬余，腹膨中空，外繃急，食入不加脹，頭眩耳鳴，口乾舌硬，溺赤沫，便艱，足重墜， 
脈沉微。症屬三焦濕郁生火，《內經》亦謂諸腹脹大，皆屬於熱。諸病跗腫，皆屬於火。若鬱熱不除，遂成鼓 
脹不治。用山梔、大腹皮、黃柏、知母（俱酒炒）、生地、麥冬、丹皮、赤苓、冬瓜皮、車前子。數服已效。 
後去黃柏、丹皮，加海金砂、萆 ，服得安。 
眭嫗 脾宜升則健，胃宜降則和。今脘中食入作飽，腑氣不司下行，醫用流氣之劑，更致腰痛帶下吐瘀， 
診脈右關沉微。經所謂濁氣在上則生 脹也。藥以辛溫通陽泄濁為宜。制半夏、砂仁殼、枳殼、益智仁、韭子、 
茯苓、陳皮、栝蔞皮、谷芽、杜仲、煨姜。數服諸症俱除。 
紀氏 先因右脅痛，繼而脘腹滿悶，食入脹加。腑氣失降，實由肝失疏泄。左關脈不甚弦，右寸近滑， 
恐屬妊兆。泄肝通腑， 
仍不礙胎為穩。椒目、砂仁殼、茯苓、栝蔞皮、杏仁、陳皮、木香。數服而平。 
趙 童年色萎腹蠱，脈疾寒熱，無汗溺澀。以腎氣湯治。牛膝、益智仁、車前子、茯苓、薏米、熟地、 
牡蠣。數服病減，加參、桂、砂仁殼。服愈。 
張 小腹乃肝腎部分、脹滿溺澀，已屬下焦氣化失司。今通大腹腫硬如石，脈右弦大，左虛澀，症屬單 
脹。治宜通陽，勿用守補。黨參、茯苓、牛膝炭。沙苑子。益智仁（煨）、杞子炭、沉香（磨汁）。數服溺 
爽脹寬。 
張 黃膽積年不愈，近成單脹，腹堅滿，食減便瀉，乃氣不化水。然神脈頹弱，難挽之 。姑用牡蠣、 
薏仁、茯苓、車前子、茵陳、砂仁殼。益智仁、牛膝、桂心。腹軟溺利。伊芳兄復請，終以沉 辭之。 
本 陰水腹大，腫硬如石，脈緩肢冷囊腫。用腎氣湯。桂心（五分）、附子（三分）、蒸牛膝（二錢）、 
車前子（一錢）、茯苓（三錢）、大腹皮（錢半）。椒目（二十粒）。八服囊濕如淋，腹軟溺利，加乾薑、 
山藥（研末）。大腹皮（煎湯） 泛丸。以通陽崇土防水而安。 
張 脅痛脹，少腹腫硬，誤服攻盪劫劑，脹劇，氣注睪丸，脈沉小，右弦澀，乃肝失疏泄，氣鬱留濁。 
治先理肝以泄濁，濃朴（七分）、小茴香、青皮（各錢二分）、枳殼（錢半）、茯苓、橘核（各二錢）、 
大腹皮（三錢）、延胡（八分）、椒目（二十粒）、車前子（三分）。四服脅痛疝墜俱止。但腹右硬痛不任偏臥， 
食不加脹，二便如常，按脈論症，單脹何疑。然病因髒損，治在通攝兼施。濃朴（五分）、枳殼（錢半）、牡蠣、 
茯苓（各三錢）、歸須、橘核（各二錢）、牛膝（一錢）、桂心（三分）。四服症平。後仿腎氣丸，用牛膝、 
車前、桂心、茯苓、山藥、當歸、牡蠣、白芍、萸肉，蜜丸。愈。 
金氏 中年經斷，脘腹脹大，季脅緊掣如束，食下滿，超時痛，便瀉日數行，晡後股脛重墜，脈陽搏陰微， 
症由瘕聚胞宮，氣閉 留，可導使下。失治則沖病及帶，腰圍 急，中下焦氣機鈍窒，運納無權，滿痛瘕泄， 
氣虛下陷，由來漸矣，前年立法溫通腑陽，脹寬能納。今先主通降，脹緩再議。半夏曲、茯苓、草 
果（煨），砂仁殼、蘇子、橘白、大腹皮、川椒目、降香。三服滿痛除。專調帶絡，為其氣虛則 急而陷下也。 
潞參、升麻、益智子、沙苑子、茯神、牛膝炭、當歸須。三五服後，腰肋松而股脛復常。 
鄒 六旬外，由泄瀉漸次足腫，入腹為脹，延及通腹堅滿，面浮肢腫，水濕不運，溏瀉未止。若論平昔嗜 
飲便紅，宜丹溪小溫中丸分理濕熱。然脈來沉小，兩尺如絲，明系脾腎久衰，火土俱弱，致氣鈍濕壅，清濁混 
淆。此消導破氣，決非治法。但溫理脾腎，兼佐泄濕，自可向安。炮姜（三分）、肉蔻、神曲（炒。各一錢）、 
益智仁（煨，錢半），茯苓（三錢）、牛膝（蒸）、砂仁殼（各一錢半）、大腹皮（洗二錢）、車前子、 
橘白（各八分）、冬瓜皮（二錢）、倒蝕牛口 稻草（二兩。煎湯代水。）數服腫退瀉止。去姜、蔻、神曲， 
加沙苑子、半夏曲、粳米（炒）。數十服脹全消。匝月後不節葷茹濕面，復脹，溺少，仍用牛膝、車前、茯苓、 
益智仁、炮姜、萊菔子、砂仁、麥芽、雞內金（俱炒）。脹消而健。 
韋 胸高突，腹腫硬，面黃鼻衄，足腫溺澀，夜分不寐。想成童後恣啖生冷，秋冬以來，邪痼氣窒，延 
春身熱膝冷，食入脹加，臟腑經脈窒痹。治先分理濕熱，佐以軟堅。栝蔞仁、山梔、茯苓、砂仁殼、大腹皮、 
車前子、牛膝、炒神曲、杏仁、生牡蠣、椒目。六七劑脹寬腫軟者十四五。知肝失疏泄，脾失運輸，分消中宜 
佐暢肝運脾。用陳皮、鬱金、蘇梗、當歸、石斛、山梔、茯苓、薏苡、雞內金（炙黃）、牡蠣，表里分消， 
而溺利汗出矣。惟晡後陽升，頰熱頭眩，溺色渾，行則氣急，懼當春鼻仍易衄。治在降陽和陰。熟地、牛 
膝（俱炒炭）、丹皮、山梔、石斛、薏仁、赤苓、大腹皮、冬桑葉、燈心、小麥。溺清眩熱已，惟宵則氣急， 
寐不甚穩。去赤苓，加茯神、蔞霜、桑皮（蜜炙）、防己、炙草。數服氣舒而胸突漸平，腹寬而膝冷漸和。 

<目錄>卷之三
<篇名>積聚論治
屬性：諸有形而堅着不移者，為積。諸無形而留止不定者，為聚。積在五臟，主陰，病屬血分。血有形而靜者也。聚 
在六腑，主陽，病在氣分。氣無形而動者也。《難經》既以積聚分屬臟腑，經曰∶外中於寒，內傷憂怒，則 
氣上逆，六俞不通，凝血蘊裹不散，津 
液澀滲，着而不去，積乃成已。《難經》曰∶積者五臟所生，始發無常處，痛不離其部，上下有終始，左右 
有窮處。聚者六腑所成，始發無根本，上下無留止，痛無常處。《巢氏病源》，別立 瘕之名，以不動者為 ， 
動者為瘕，亦猶《難經》之積聚而已。第無形之瘕聚，其散易；有形之 積，其破難。治之者先辨有形無形， 
在氣在血，可略得其概矣。其生於五臟者，肺之積曰息賁，在右脅下；肝之積曰肥氣，在左脅下；心之積曰伏 
梁，在臍上，上至心下；脾之積曰痞氣，在胃脘；腎之積曰奔豚，發於少腹，上至心，上下無時。其見於臍下 
為瘕， 者按之不移，即血 食 之屬；瘕者假物成形，如血鱉石瘕之類。見於胸脅為痞癖，痞乃結塊， 
在肌肉而可見；癖由內着，結隱僻而難 。既分其部，必原所起。初由寒氣瘀血痰沫，交結於肓膜，久而盤踞 
堅牢，至元氣日削，盤踞日深，攻補兩難措手。惟先理其氣，大七氣湯、排氣飲，氣行則脈絡通。或先調其中， 
補中益氣湯、參苓湯，脾運則積滯化，其藥性宜辛散溫通，方能入陰出陽，解散凝聚。然初為氣結在經，久 
則血傷入絡，必理血分，如歸尾、桃仁、蘇木、延胡、鬱金、琥珀、桂心。兼通絡瘀，如歸尾、韭根、鯪鯉甲、 
桂枝尖、新絳、雞血藤。搜逐之中，酌補元氣。如五積等丸，用參、苓、桂、附之類。即邪深積錮，務令脾胃 
氣旺，乃可消磨堅結，否則專事攻削，正氣益衰，積聚何由去乎？知養正則邪可除，而後結者散之，客者除之， 
留者行之，堅者削之，強者奪之，咸者軟之，苦者瀉之。和其中外，可使必已。且經曰∶大積大聚，毒可犯也。 
衰其大半而止，懼盡攻其邪，必傷其正也。今條列方治。有息積，病脅下滿，氣逆，不妨於食，化氣湯、 
木香調氣散。有腸覃，寒客腸外，與衛氣搏，因有所系，癖而內着， 肉乃生，始如雞卵，稍以益大，狀如懷 
子，月事以時下。阿魏麝香散。有石瘕，生於胞中，寒氣客於子門，氣不得通，惡血留止，狀如懷子，月事不 
以時下。和血通經湯，若不應，見 丸，虛人十全大補湯送下。二症皆生於女子。有奔豚，病從少腹起，上 
沖咽喉，得之驚恐，金匱奔豚湯。有伏梁，環臍而痛，金匱大建中湯加桂、苓。其息賁、肥氣、痞氣諸積，東 
垣用五積丸分治。凡通治五積， 
成形堅久，攻積丸、化積丸。通治六聚，隨氣上下，散聚湯。有血 ，沈氏血 丸。有食 ，大和中飲。 
有疝瘕，導氣湯。有蛇瘕，赤蜈蚣散。有鱉瘕，蕪荑湯。有發瘕，香澤油。有痞塊，連蘿丸、潰堅湯。有痞積， 
脅堅如石，大黃散、化痞膏。有胸痞，半夏瀉心湯。有脅痞，右脅有形，推氣散。有瘧痞，左脅有形，屬 
血分。鱉甲丸。有飲癖，口吐清涎，六君子湯合五苓散。有酒癖，傷酒成積，保和丸。有茶癖，嗜茶成積，星 
術丸。好食茶葉成癖，椒紅、茶葉各一兩，研末，炒飛麵糊丸。茶清下。好食生米土灰成癖，大七氣湯加檳榔、 
使君子。有面積，阿魏丸，或萊菔子姜酒煎。有肉積，小阿魏丸。或狗肉積，杏仁、山楂、 砂、阿魏。 
有菜果積，桂香丸。有魚蟹積，紫蘇、橘皮、蘆根，薑汁。有蛋積，白蔻、豆豉、橘紅、生薑。有小腹 積， 
形如卵，攻痛時發，茴香丸。有蟲積，雷丸、檳榔、榧子、使君子，妙應丸。有血積，跌扑蓄瘀，面黃糞黑。 
桃仁承氣湯。有寒積，附子理中湯。有痰積，導痰湯。有疳積，肥兒丸。脾胃虛者，六君子湯。肝脾虛者， 
歸脾湯。肝火郁者，蘆薈丸。憂思郁者，六郁湯。肝腎虧者，腎氣丸。量新久，酌虛實，或一補一攻，或 
三補一攻，以積聚由漸而成，治必由漸而去，故緩攻通絡，勿峻用吐下，致傷胃氣，而損真元也。況堅頑之積， 
多在腸胃以外，募原之間，非藥所能猝及，宜用阿魏膏、琥珀膏、水紅花膏、三聖膏以攻其外，用針法以攻 
其內。且以艾火灸法消散固結為尤效。 
仲景曰∶積聚 瘕，不轉動者難治。五積中奔豚症，最難治。 
《得效》曰∶宿血滯氣，結為 瘕，腹中痞塊，堅硬作痛。當以破氣藥治之，或以類從。如敗梳治 
虱瘕，銅屑治龍瘕，曲 治米瘕，鍛石治發瘕。 
叔微曰∶治積要法，大抵所惡者攻之，所喜者誘之，則易愈。 
《入門》曰∶積初屬寒，宜辛溫消導。大七氣湯、烏白丸。久則為熱，宜辛寒推盪。木香檳榔丸、通 
元二八丹。壯人無積，虛者有之，先補虛，使氣血旺，則積消。木香枳殼丸。 
士材曰∶嘗制陰陽攻積丸，通治五積六聚，七 八瘕， 癖蠱血痰食，不問陰陽皆效。藥品稍峻， 
用之有度。補中數日，然 
後攻伐，不問積去多少，又與補中，待其神壯，則復攻之，屢攻屢補，以平為期。此予獨得之訣，百發百中者 
也。 

<目錄>卷之三\積聚論治
<篇名>積聚脈候
屬性：右脅有積氣，肺脈結，結甚則積甚，結微則積微。（《難經》）五積為陰，沉伏附骨，六聚沉結，痼則 
沉伏。（《脈訣》）脈弦緊為積，弦緊而微細者 也。積聚 瘕之脈皆弦緊。在心下，即寸脈弦緊；在胃脘， 
即關脈弦緊；在臍下，即尺脈弦緊。積脈堅強者生，虛弱者死。沉而有力為積，沉緊為寒積，弦而牢為積聚， 
弦而伏腹有 ，不可轉，不治。（《脈經》） 瘕脈多弦，弦細為 ，弦急為瘕。（《回春》）郁脈沉澀，積脈弦堅。 

<目錄>卷之三\積聚論治
<篇名>附方
屬性：〔通治〕\x陰陽攻積丸\x 茱萸 乾薑 官桂 川芎（各一兩） 黃連 半夏 橘紅 茯苓 檳榔 濃朴 枳實 
菖蒲 延胡 人參 沉香 琥珀 桔梗（各八錢） 巴霜（另研，五錢） 皂角六兩，煎汁泛丸，每服八分， 
漸加至一錢半，薑湯下。此丸通治五積六聚，七 八瘕， 癖蠱血痰食。皆效。 
〔肺積〕\x息賁丸\x 濃朴（八錢） 黃連（一兩二錢） 人參（二錢） 炮姜 茯苓 川椒 紫菀（各錢半） 
桔梗 三棱 天冬 陳皮 川烏 蔻仁（各一錢） 青皮（五分） 巴霜（四分） 各研末，方入巴霜，蜜丸桐子大。 
初服二丸，日加一丸，至大便溏，日減一丸，仍至二丸，再日加增。 
〔肝積〕\x肥氣丸\x 柴胡（二兩） 黃連（七錢） 濃朴（五錢） 川椒（四錢） 炙草（三錢） 莪朮 昆布 
人參（各二錢半） 皂角（去皮，弦子煨） 茯苓（各錢半） 川烏（錢二分） 乾薑 巴霜（各五分） 巴霜後入， 
蜜丸。服法照前，積塊減半，勿服。 
〔心積〕\x伏梁丸\x 黃連（一兩二錢） 人參 濃朴（各五錢） 黃芩（二錢） 肉桂 茯神 丹參（各一錢） 
川烏 炮姜 紅豆 菖蒲 巴霜（各五分） 丸同前。 
〔脾積〕\x痞氣丸\x 濃朴（五錢） 黃連（八錢） 茱萸（三錢） 黃芩 白朮（各二錢） 茵陳 砂仁 乾薑（各 
錢半） 
茯苓 人參 澤瀉（各一錢） 川烏 
川椒（各五分） 巴霜另研 肉桂（各四分） 蜜丸如前。 
〔腎積〕\x奔豚丸\x 濃朴（七錢） 黃連（五錢） 苦楝子（酒煮，三錢） 茯苓 澤瀉 菖蒲（各二錢） 
延胡（錢半） 全蠍 川附 獨活（各一錢） 川烏 丁香 巴霜（另研。各五分） 肉桂（二分） 蜜丸如前。 
東垣五積丸多用人參，且磨積用丸不用湯，取漸次消磨之義也。 
〔行氣〕\x大七氣湯\x 青 陳 桔 藿 桂 草 三棱 蓬術 益智 香附（各一錢） 一方加大黃、檳榔。 
〔初積〕\x排氣飲\x 香附 烏藥 澤瀉 陳皮 藿香 枳殼（各錢半） 木香 濃朴（各一錢） 食加曲 ， 
寒加薑桂。 
〔調中〕\x補中益氣湯\x 見一卷中風。 
〔調中〕\x參苓湯\x 參 苓 術 草 芎 歸 芍 木香 香附 延胡 薏苡 
〔息積〕\x化氣湯\x 莪朮 乾薑 青皮 陳皮 丁香 茴香 炙草（各五錢） 桂心 木香（各二錢半） 
胡椒 沉香（各一錢一分） 每服二錢，薑湯下。 
〔息積〕\x木香調氣散\x 青 陳 芎 朴 枳 烏藥 木香 香附 蒼朮（各一錢） 桂心 甘草（各三分） 
砂仁（五分） 
〔腸覃〕\x阿魏麝香膏\x 阿魏（五錢） 麝香（一錢） 雄黃（三錢） 紅蓼花子（四兩） 人參 白朮（各一兩） 
肉桂（五錢） 每服三錢。 
〔石瘕〕\x和血通經湯\x 當歸 熟地 蘇木（各二錢） 三棱 莪朮 木香 貫仲 肉桂（各八分） 
紅花（三分） 血竭（五分） 紅酒煎服。 
〔石瘕〕\x見 丸\x 附子（四錢） 鬼箭羽 紫英（各三錢） 澤瀉 肉桂 延胡 木香（各二錢） 檳榔（二錢 
半） 
血竭（錢半） 大黃（三錢） 桃仁（三十枚） 三棱（五錢） 水蛭（一錢） 糊丸。 
〔虛人〕\x十全大補湯\x 見一卷中風。 
〔奔豚〕\x金匱奔豚湯\x 歸 芍 芎 苓 草（各一錢） 半夏 甘 李根白皮 葛根（各二錢） 姜（三片） 
此治沖脈為病，未嘗用少陰藥也。設泥奔豚為腎積而用伐腎之劑，則謬矣。 
〔伏梁〕\x大建中湯\x 川椒 乾薑 人參 飴糖 
〔通治〕\x攻積丸\x 茱萸 乾薑 官桂 川烏（各一兩） 黃連 橘紅 檳榔 茯苓 濃朴 枳實 人參 
沉香 琥珀 延胡 半夏 
曲（各八錢） 巴霜（五錢） 
〔五積〕\x化積丸\x 三棱 莪朮 阿魏 浮石 香附 雄黃 檳榔 蘇木 瓦楞子 五靈脂 水丸。 
〔六聚〕\x散聚湯\x 二陳湯加 當歸 杏仁 桂心 檳榔 
〔血積〕\x血 丸\x 五靈脂 大黃 甘草梢 桃仁（各五錢） 生地（七錢） 牛膝（四錢） 官桂（二錢） 
延胡 當歸（各六錢） 三棱 莪朮 赤芍 乳香 沒藥（各一錢） 
〔食積〕\x大和中飲\x 見本卷飲食。 
〔疝瘕〕\x導氣湯\x 川楝子（四錢） 木香（三錢） 茴香（二錢） 茱萸（一錢） 
〔蛇瘕〕\x赤蜈蚣散\x 蜈蚣一條，炙研酒服。治誤食菜中蛇精，或食蛇肉致成蛇瘕，腹內常飢，食物即吐。 
〔鱉瘕〕\x蕪荑湯\x 蕪荑炒，不拘分兩，煎水代茶。亦有用雷丸 灰之屬治之者。 
〔發瘕〕\x香澤油\x 香油一升，入香澤煎，盛置頭邊，令氣入鼻，蟲當口出，急以鍛石手捉取抽盡。 
又方以敗梳煎湯服。 
〔痞塊〕\x連蘿丸\x 黃連 吳萸 白芥子 蘿蔔子 山梔 川芎 香附 楂肉 神曲 蒸餅為丸。 
〔堅塊〕\x潰堅湯\x 歸 術 陳 夏 枳 楂 朴 香附 砂仁 木香汁 
〔痞積〕\x大黃散\x 三棱 大黃 姜、橘皮湯下。 
〔堅積〕\x化痞膏\x 三棱 莪朮 當歸（各五錢） 大黃（三錢） 全蠍（十四個） 甲片（十四片） 
蜈蚣（五條） 木鱉子（七個） 入香油二斤四兩，煎去渣熬，下黃丹一斤，阿魏一兩，乳香、沒藥各五錢， 
硝石三錢，開水和服。 
〔胸痞〕\x半夏瀉心湯\x 見一卷溫。 
〔肋痞〕\x推氣散\x 砂仁 肉桂（各二分半） 木香（三分） 炙草 茴香 丁香 陳皮 青皮 乾薑（各五分） 
蓬術（四分） 胡椒 沉香（各一分） 
〔瘧痞〕\x鱉甲丸\x 醋炙鱉甲（一兩） 三棱 莪朮 香附 青皮 桃仁 紅花 神曲 麥芽 海粉（各五錢） 
醋糊丸 
〔脾虛〕\x六君子湯\x 見一卷中風。 
〔飲癖〕\x五苓散\x 見一卷溫。 
〔酒癖〕\x保和丸\x 見二卷痰飲。 
〔茶癖〕\x星術丸\x 星 術 青 陳 
〔面積〕\x阿魏丸\x 酒浸阿魏 肉桂 莪朮 麥芽 神曲 萊菔子 青皮 白朮 乾薑（各五錢） 
百草霜（三錢） 巴霜（三七粒） 糊丸，薑湯下。 
〔肉積〕\x小阿魏丸\x 阿魏 山楂（各一兩） 黃連（六錢） 連翹（五錢） 醋糊為丸。 
〔菜積〕\x桂香丸\x 肉桂 麝香 飯丸。 
〔小腹〕\x茴香丸\x 蘆巴（八錢） 小茴香（六錢） 巴戟 川烏（各二錢） 川楝肉（四錢） 茱萸（五錢） 
酒糊丸，鹽酒湯下。 
〔蟲積〕\x妙應丸\x 附子四個，去皮臍 孔，入 砂一兩七錢面裹煨，蓽茇、故紙、青皮各三兩半，糊 
丸，姜、陳皮湯下。 
〔血積〕\x桃仁承氣湯\x 見一卷疫。 
〔寒積〕\x附子理中湯\x 見一卷中風。 
〔痰積〕\x導痰湯\x 見一卷中風。 
〔疳積〕\x肥兒丸\x 胡黃連 神曲 麥芽（各五錢） 檳榔（一錢） 肉蔻（二錢） 使君子（二錢半） 木香 
（一錢） 
蒸餅為丸。 
〔肝脾〕\x歸脾丸\x 見二卷勞瘵。 
〔火郁〕\x蘆薈丸\x 蘆薈 川連 胡黃連 木香 青皮 蕪荑（各五錢） 歸 陳 苓（各一兩半） 
炙草（七錢） 米糊丸。 
〔憂鬱〕\x六郁湯\x 見本卷郁。 
〔腎虛〕\x腎氣丸\x 見二卷虛損。 
〔外治〕\x阿魏膏\x 羌活 獨活 元參 官桂 赤芍 甲片 生地 鼠矢 大黃 白芷 天麻（各五錢） 
紅花（五錢） 土木鱉（二十個） 用麻油煎，去渣，下黃丹五錢煎。再入芒硝 阿魏 乳香 沒藥（各五錢） 
再入蘇合油（五錢） 麝香（三錢） 調勻成膏，取兩許攤貼紅緞上，正當痞塊，用熱熨斗熨之。 
〔外治〕\x琥珀膏\x 大黃 朴硝（各一兩） 為末，大蒜搗膏，和勻，作片貼之。一方，加麝香五分，名 
硝黃膏。 
〔外治〕\x水紅花膏\x 紅蓼子（二錢） 大黃 朴硝 山梔 鍛石（各一錢） 酒酵（六錢） 共搗成膏，以 
布攤貼，熨斗熨之。 
〔外治〕\x三聖膏\x 鍛石半斤為末，瓦器炒令淡紅，少頃，下大黃末一兩，候熱退，入桂心末五錢，略炒， 
入米醋熬成膏。以紙攤貼。 
〔初積〕\x烏白丸\x 烏梅肉 生薑（各四兩） 白礬 半夏（各二兩） 搗勻火焙，入 神曲 麥芽 青皮 
陳皮 蓬術 丁香皮 大腹子（各一兩） 酒糊丸。 
〔久積〕\x木香檳榔丸\x 大黃（四兩） 黑丑 黃芩（各二兩） 木香 檳榔 黃連 枳殼 當歸 香附 青皮 
陳皮 蓬術 黃柏（各一兩） 水泛丸。 
〔積熱〕\x通元二八丹\x 黃連（八兩） 白芍 當歸 生地 烏梅（各五錢） 雄豬肚一個，入藥末於內，線縫， 
蒸熟搗丸。薑湯下。 
〔攻補〕\x木香枳殼丸\x 大黃 黑丑（各二兩） 茯苓 白朮 濃朴 半夏曲 人參 木香 青皮 陳皮 檳榔 
神曲 三棱 蓬術 麥芽（各一兩） 薑汁糊丸。 

<目錄>卷之三\積聚論治
<篇名>積聚脈案
屬性：姜 左脅氣逆攻胸，久而痞聚，妨食作脹。醫用硝黃攻奪，無形元氣受傷，腹鳴便瀉，脘中堅聚成塊， 
診脈左強右弱，食少不運，木旺土衰，必延吐逆之咎。議和肝通腑，降濁驅脹。白芍、牡蠣粉、枳殼、栝蔞仁（俱炒）、 
青皮、砂仁殼、益智仁（煨）、茯苓、制半夏、煨姜。五服病減食加，塊亦軟小。去枳、蔞，加黨參、生術扶 
脾陽，而右脈亦振。 
張 小腹積聚。自用大黃、鬱金、枳實等，下瘀血數次，暫寬，恃氣壯頻年屢用。予謂積聚隨元氣為消長， 
元氣衰而後邪氣踞之，屢行攻奪，終損脾元。經言大積大聚，其可去也。衰其半而止，宜扶脾兼消積為穩。方 
用六君子料，加木香、青皮、歸尾、延胡、白芍、官桂之屬，水泛丸。庶痞積日漸消磨，不至損動真元耳。 
房弟 少腹偏左瘕聚有形，感寒墜痛。昔用針刺原得痛緩，今宿 遇勞輒發，塊腫不任峻攻，仿痛久傷 
絡之例，兼咸以軟堅，主治宜效。特下焦深遠之鄉，乃厥陰宗筋所主，直達病所，良復 
不易。舶茴香、橘核（俱酒焙）、當歸、須、韭子（炒）、延胡、葫蘆巴（俱酒炒）、牡蠣（醋 ），沉香（汁沖）服。 
三劑痛定腫消，塊亦漸軟。 
房侄 右脅上痞脹，按之腫滿繃急，漸妨飽食。仿《石室秘錄》軟治法，用生術、茯苓、神曲、地栗粉、 
鱉甲（炙）、白芍、制半夏、白芥子、濃朴 桂心、潞參。蜜丸服，以食物壓之效。 

<目錄>卷之四
<篇名>癲狂論治
屬性：癲狂，心脾肝胃病也。經曰∶重陰則癲，重陽則狂，陽並於陰則癲，陰並於陽則狂。癲多喜笑，症屬心脾 
不足。狂多忿怒，症屬肝胃有餘。癲則或笑或歌，或悲或泣，如醉如痴，語言顛倒，穢潔不知，經年不愈。 
多由心脾鬱結，志願不遂，更或因驚恐，致神不守舍者有之。狂則自悲喜忘，善怒善恐，少臥不飢，自賢自貴。 
此為心疾。或邪並陽明發狂，罵詈不避親疏，登高而歌，棄衣而走，不食數日，逾垣上屋。此為胃火。或 
陽氣暴折而難決，為怒狂。此名陽厥。多由肝膽謀慮不決，屈無所伸，怒無所泄，木火合邪，乘心則神魂失守， 
乘胃則暴橫莫制。總之，癲狂皆心火自焚，痰迷竅絡。故癲始發，其情志失常，狀亦如狂，狂經久，其神魂 
迷瞀，狀乃類癲。治癲先逐其痰，控涎丹。次復其神，琥珀散。養其陰，滋陰安神湯。治狂先奪其食，食入 
於陰，長氣於陽。次下其痰，安神滾痰丸。降其火，生鐵落飲。用生鐵落者，金以制木，木平則火降也。二症 
如因怒動肝火，風痰上涌而發。導痰湯加芩、連、菖、遠，煎成入辰砂、沉香汁。如痰火久郁，神志恍惚， 
牛黃清心丸。驚憂氣結，痰血壅蔽，白金丸。心虛悸動，寤不穩寐，補心丹。心氣不足，神不守舍，歸神丹、 
大劑獨參湯。癲久不愈，必養神通志，歸脾湯、枕中丹。狂久不愈，必壯水制火。二陰煎、生熟養心湯。此 
治之大要，在參求脈症之虛實而分治之。 
〔癲狂〕因驚憂而致，抱膽丸。因郁怒而致，安神導痰湯。痰火俱盛，甘遂散吐下之。痰火驟壅，發為怪 
狀，清心滾痰丸。氣結為痰，閉其神識，四七湯。心熱煩躁，芩連清心丸。陰虧暈仆，滋陰安神湯。痰迷心竅， 
金箔鎮心丸。思慮鬱結，歸脾湯加辰砂。心慮疑畏，定志丸。心臟氣血不足，清心溫膽湯。病後神 
虛氣怯，歸神丹。久癲神魂不定，靈苑丹。癲已愈復發，斷癇丹。婦人患癲，由血不調，加味逍遙散。別有 
悲哭呻吟，為邪所憑，非狂也。一味蠶蛻紙燒灰，好酒調服二錢許。 
〔狂症〕上焦實者，從高抑之，生鐵落飲。陽明實者脈伏，大承氣湯下之。痰火在上，因而越之，來蘇 
膏、三聖散涌吐之，立安。後用洗心散、涼膈散調之。形症脈氣俱實，當涌吐兼利之，勝金丹。肝膽火旺， 
木來乘心，降龍丹抑之。心火狂亂，黃連瀉心湯。痰擾心包，鬱金丸。風涎暴仆，通泄散。失魂若神靈所憑， 
鎮心丹。因勞神致傷心血，驚悸不安，辰砂安志丸。悲哀動中則傷魂，魂傷則狂妄不精，當以喜勝之，以溫 
藥補魂之陽。龍齒清魂散。因喜樂無極則傷魄，魄傷則狂，當以恐勝之，以涼藥補魄之陰。清神湯。肺虛喘乏， 
加沙參。胃虛食少加人參。膽虛驚恐加羚羊角。熱入血室發狂，小柴胡湯加犀角、生地黃。猝發狂言，針手 
大指甲角一韭葉許，少商穴。肝盛怒狂，針足大趾甲角一韭葉許，大敦穴。 

<目錄>卷之四\癲狂論治
<篇名>癲狂脈候
屬性：凡脈急甚，皆癲狂厥疾。癲脈搏大滑，久自已，脈小堅急，死不治。癲脈虛則可治，實則死。狂脈實 
大者生，沉小則死。恍惚癲狂，實大為順，沉細為逆。 

<目錄>卷之四\癲狂論治
<篇名>附方
屬性：〔逐痰〕\x控涎丹\x 見二卷痰飲。 
〔安神〕\x琥珀散\x 琥珀 人參 茯神 遠志 菖蒲 乳香 棗仁 硃砂 
〔養陰〕\x滋陰安神湯\x 地 芍 歸 芎 參 術 茯神 遠志 南星（各一錢） 棗仁 甘草（各五分） 
黃連（四分） 
〔降痰〕\x安神滾痰丸\x 礞石 風化硝 硃砂（各一兩） 沉香 珍珠（各五錢） 為細末，用天麻煎成膏， 
杵丸芡實大，每服三十丸。 
〔平肝〕\x生鐵落飲\x 生鐵落（八兩） 石膏（三兩） 龍齒 茯神 防風（各兩半） 元參 秦艽（各一兩） 
煎成入竹瀝一杯服。 
〔痰壅〕\x導痰湯\x 見一卷中風。 
〔清心〕\x牛黃清心丸\x 見一卷溫。 
〔痰血〕\x白金丸\x 見二卷痰飲。 
〔心虛〕\x天王補心丹\x 見一卷火。 
〔神虛〕\x歸神丹\x 硃砂（二兩，入豬心血，酒蒸，研） 人參 棗仁 茯神 當歸（各二兩） 
西琥珀 姜炒遠志 龍齒（各一兩） 金箔、銀箔各二十片為衣，酒糊丸，麥冬湯下九丸。 
〔養神〕\x歸脾湯\x 見二卷勞瘵。 
〔通竅〕\x枕中丹\x 龜甲 龍骨 遠志 石菖蒲 為末。酒調一錢，日三服。 
〔壯水〕\x二陰煎\x 生地（三錢） 麥冬 棗仁（各二錢） 元參 茯苓 木通（各錢半） 黃連（一錢） 
生甘草（五分） 燈心 竹葉（各十四片） 水煎服。 
〔滋陰〕\x生熟養心湯\x 生地 熟地 當歸 茯神（各二錢） 人參 麥冬（各一錢半） 五味（十五粒） 棗仁 
柏子仁（各八分） 炙草（五分。） 
〔因驚〕\x抱龍丸\x 水銀（二兩） 黑鉛（一兩半） 硃砂 乳香（各一兩） 將鉛入銚內熔化，下水銀結成砂子， 
次下硃砂、乳香。木錘杵丸。 
〔因怒〕\x安神導痰湯\x 陳 夏 苓 星 枳 草 芩 連 遠志 菖蒲 硃砂 
〔痰壅〕\x清心滾痰丸\x 酒炒大黃 黃芩（各四兩） 礞石（同焰硝 ） 犀角 皂角 硃砂（各五錢） 
沉香（二錢） 麝香（五分） 水丸。 
〔痰結〕\x甘遂散\x 甘遂一兩研末，豬心血和勻，將豬心切開，入甘遂末於內，紮緊煨熟取藥末，入辰砂末 
一錢和勻，分作四丸，每服一丸。 
〔氣結〕\x四七湯\x 一名七氣湯，見二卷咳嗽。 
〔心火〕\x芩連清心湯\x 黃芩 黃連 麥冬 花粉 茯神 丹參 牛黃 菖蒲 遠志 
〔痰迷〕\x金箔鎮心丸\x 膽星（一兩） 天竺黃 琥珀 硃砂（各五錢） 牛黃 雄黃 珍珠（各二錢） 麝 
香（五分） 蜜丸，金箔為衣。 
〔心虛〕\x定志丸\x 人參 茯神 茯苓（各三兩） 菖蒲 姜炒遠志（各二兩） 硃砂一兩半為衣，蜜丸。 
〔氣血〕\x清心溫膽湯\x 二陳湯加竹茹、枳實。名溫膽湯。此 
加白朮 菖蒲 香附 當歸 白芍 黃連 麥冬 人參 遠志 生薑 
〔補攝〕\x靈苑丹\x 硃砂（一兩） 棗仁 乳香（各五錢） 共研細，酒調勻，作一服，服後安臥勿喚醒，則 
神魂自定，若喚醒驚寤，則不可治。 
〔復發〕\x斷癇丹\x 黃 鈎藤 細辛 甘草（各五錢） 蛇蛻（一條） 蟬蛻（四個） 牛黃（二厘） 
棗肉為丸桐子大，每服二十丸，人參湯下。 
〔婦癲〕\x加味逍遙散\x 見一卷火。 
〔瀉火〕\x大承氣湯\x 見一卷溫症。 
〔涌痰〕\x來蘇膏\x 皂角二兩，酸漿水浸透研汁，砂鍋內熬，用槐柳枝攪，熬成膏，攤紙上陰乾，用溫水化， 
入左右鼻孔，取涎。 
〔涌痰〕\x三聖散\x 見一卷中風。 
〔表里〕\x洗心散\x 當歸（二兩） 麻黃 大黃 生術 白芍 荊芥 炙草（各一兩） 每服三四錢，姜五片， 
薄荷七葉，水煎。 
〔瀉火〕\x涼膈散\x 見一卷中風。 
〔吐下〕\x勝金丹\x 白砒（一錢） 綠豆（三百六十粒，浸去殼同白砒研泥陰乾） 山梔（十四枚） 雄黃 
雌黃（各一錢） 急性子（二錢） 為末入牛黃、冰片，和糕餅食。 
〔降火〕\x降龍丹\x 黑鉛 水銀（各一兩） 先將鉛入銚熔化，次入水銀炒成粉，入∶金銀箔（各五百張） 
辰砂 蛇含石（各五錢） 蜜丸芡實大，茯神湯下三丸。 
〔狂亂〕\x黃連瀉心湯\x 黃連 生地 知母（各一兩） 黃芩（二兩） 甘草（五錢） 每服五錢。 
〔心包〕\x鬱金丸\x 鬱金 硃砂 白礬 
〔風涎〕\x通泄散\x 瓜蒂末三錢，加輕粉一字，水調勻，灌之涎自出。如未出，含沙糖一塊下咽，涎即出。 
〔神亂〕\x鎮心丹\x 硃砂 枯礬 水丸芡實大，參湯下一丸。 
〔驚悸〕\x辰砂安志丸\x 辰砂（二兩） 姜炒遠志 菖蒲 棗仁 乳香 歸身 茯苓 茯神（各七錢） 
人參（五錢） 豬心（一個，研如泥） 酒丸，棗湯下。 
〔補魂〕\x龍齒清魂散\x 龍齒 遠志 人參 歸身（各兩半） 茯神 麥冬 桂心 甘草（各三錢） 延胡（一兩） 
細辛（錢半） 每服四錢。 
〔補魄〕\x清神湯\x 黃連 茯苓 柏子仁 遠志 菖蒲 棗仁（各錢半） 甘草（五分） 薑汁 竹瀝（各一匙） 
水煎。 
〔血室〕\x小柴胡湯\x 見一卷溫。 

<目錄>卷之四\癲狂論治
<篇名>癲狂脈案
屬性：某氏 因驚致癲，向暗悲泣，坐臥如痴十餘年。神衰肌削，此失心難治痼疾，非大補元氣不為功。仿安心 
丸。人參、黃精、茯神、當歸、遠志、棗仁、菖蒲、乳香（各研極細）。用豬心切開，入硃砂，以線縛定，再 
箬裹紮緊，酒煮研爛，入各藥末，加煮棗肉搗丸桐子大，（另用硃砂為衣）。每服六七十丸，參湯下，以無 
力用參而止，惜夫。 
王 因郁發狂，笑詈善怒，面赤目紅，脈洪大，此陽氣暴折，因怒觸發，木火失制，熱痰上乘心包，病名 
陽厥。用生鐵落飲去芄、防，加山梔、連翹、羚羊角、竹瀝、石菖蒲、丹皮。數劑而狂定。 
張氏 恍惚狂妄，視夫若仇，持械棄衣，莫之敢近，脈滑而弦。用獨聖散吐之，去粘涎宿沫頗多，捶胸言 
痛，診脈稍平，然猶獨言獨笑，知其痰沫去而心舍虛，神魂未復也。用栝蔞仁、貝母、橘紅、膽量、菖蒲汁、 
鬱金汁、薑汁、枳殼、茯苓。一劑胸痛定。乃仿龍齒清魂散。用龍齒（ ）、茯神、鐵粉、牡蠣、乳香、遠志、 
棗仁、當歸，二劑如常。 
包 因恐發狂，神擾語妄，脈右大左軟。症由心虛受嚇，驚痰亂其神明，非癇疾也。癇乃一時昏仆，醒 
即明了，即用膽星，川連等泄降痰火，月來神識稍清，宜用白金丸六服，再以清心溫膽湯安神定志，可冀向安。 
潞參、淡竹茹、枳殼、橘紅、茯神、生棗仁、梔心、遠志、麥冬、蓮子心、鮮菖蒲，（汁沖。）三四劑已效， 
改湯為丸服，遂復常。 
王氏 獨言獨笑，痰多氣鬱。用溫膽湯降滌擾心涎沫，數服效。 
張 少年懷抱不遂，漸次神明恍惚，言語失倫，面赤眼斜，棄衣裂帳。曾服草藥吐瀉，痰火略定。 
今交午火升，獨言獨笑，半昧半明，左脈弦長，自屬肝膽火逆，直犯膻中，神明遂為痰涎所蔽。經謂肝者謀 
慮所出，膽者決斷所出。凡肝膽謀慮不決，屈何所伸，怒何所泄，木火熾煽，君主無權，從此厥逆不寐，重陽 
必狂。前已服牛黃清心丸，今擬平肝膽之火，滌心包之痰，暫服煎劑，期於清降火逆，掃蕩粘涎。後服丸方， 
緩收其效。（煎方∶）龍膽草、山梔、鬱金（磨汁）、貝母、連翹、茯神、天竺黃、知母、石菖蒲（搗汁）、 
橘紅，金器同煎，五六服狂態大斂。談及前轍，深知愧赧，一切如常，診脈左右已勻，沉按有力。再疏丸方。 
膽南星、川貝（各二錢）、山梔（五錢）、鬱金、龍齒（ 。各三錢）、牛黃（八分）、羚羊角（二錢）、茯神 
（五錢）、生地（一兩）。用淡竹瀝為丸，硃砂為衣，開水下，一料遂不復發。 

<目錄>卷之四
<篇名>癇症論治
屬性：癇症，肝膽心腎病，而旁及陰陽維蹺督諸經俱動也。《脈經》曰∶前部左右彈者陽蹺也。動則苦癲癇羊鳴，從 
少陰斜至太陽者，陽維也。動苦癲癇羊鳴，從少陽斜至厥陰者，陰維也。動苦癲癇，三部俱浮，直上直下為 
督脈，動則大人癲，小兒癇。經言二陰急為癇厥，足少陰腎為二陰。謂少陰氣逆於經而上行，則喉塞音喑而癇 
發矣。症由心腎虛怯，肝風膽火倏逆，痰涎上壅心包，經脈閉阻，猝然暈仆，口眼牽掣，腰背反張，手足抽搐。 
此由熱極生風。喊作畜聲，因其近似，分馬癇搖頭張口應心、牛癇直視腹脹應脾、豬癇吐沫應腎、羊癇揚目吐 
舌應肺、雞癇搖頭反折應肝，以內應五臟，而五癇名焉。癇症幼小為多，大人亦有之。經久失調，遂成痼疾， 
一觸厥氣鼓風，涎沫升逆莫遏，痰在膈間則眩微不仆；痰溢膈上則眩甚而倒。必待其氣反，吐去驚涎宿沫而 
後蘇。若元氣虛甚，乃屢發不止。癇與中風、中寒、中暑、屍厥等仆地不同，癇仆時口中作聲，將醒吐沫， 
醒後又發，若中風等病。仆時無聲，醒時無沫，後不復發，又與痙症相似。但癇發身軟，時醒，痙則身強直， 
角弓反張，不時醒。痙比癇為重。雖分五癇，治要在火與痰。通治定癇丸、參湯下，或人參琥珀丸。愈 
後必斷其根，河車丸。其因驚發癇者，神出舍空，驚涎，乍服溫膽湯加竹瀝、膽星。愈後必復其神，七福飲、 
遠志丸。其膽火生風者，熱痰阻絡，直視吐沫。用羚羊角、鈎藤、天麻、丹皮、連翹、膽星、竹瀝、橘紅、 
前胡。怒觸肝火者，切牙齧舌，叫吼遺尿。小柴胡湯去甘草，加青皮，甚則瀉肝湯。痰火阻竅者，神機不發， 
昏不知人。龍腦安神丸，或膽星、牛黃、菖蒲、鬱金汁、薑汁、橘紅湯灌之。因抑鬱發者調其氣，四七湯加 
木香、南星。因腎經虛者培其源。六味湯加首烏、白芍、棗仁、龍骨。肝腎陽亢者和其陰，虎潛丸。心氣不足 
者安其神，養心湯。思慮煩勞者補其營，益營煎。胎癇得之母腹中者鎮其怯。燒丹丸。 
又按《千金方》分陽癇陰癇。以先體熱，螈 驚啼而後發，脈浮洪者，為陽癇，病在腑，易治。妙香丸。 
先身冷，不驚掣啼叫，病發脈沉微者，為陰癇，病在髒，難治。五生丸，引神歸舍丹。古方通治五癇，五癇丸、 
五色丸、六珍丹。風癇驟發，項強直視，此肝經有熱，切牙者，瀉青丸合導赤散。痰火俱盛，清膈飲下硃砂 
安神丸。痰多，控涎丹，導痰湯。痰迷心竅，金箔鎮心丸。心熱痰迷，清神湯。火盛，抽薪飲。氣逆食滯，大 
和中飲。因驚，抱膽丸。因怒，安神導痰湯。心臟氣血不足，滋陰安神湯、清心溫膽湯。神不守舍，歸神丹。 
癲癇屢發，五癇神應丸。病久則成窠囊，日久必生蟲。妙功丸神效。婦人患癇由血失調，加味逍遙散。肥人 
多痰，加味壽星丸。瘦人多火，清心滾痰丸。癇愈復發，斷癇丹。癇病晝發，灸陽蹺。宜補中益氣湯加益智。 
陽蹺起於足太陽膀胱經，足外踝下五分陷中，申脈穴也。夜發，灸陰蹺。宜六味丸加鹿角膠。陰蹺起於足少 
陰內踝前，大骨下陷中，然谷穴也。石頑謂癇以補腎為本，豁痰為標，其由來不外肝腎龍雷上沖所致，豈不信 
哉。 
丹溪治癇主痰與熱，以星、半、芩、連為主。熱多者涼膈散，加川連、麥冬以泄之。痰多者，戴人三聖 
散吐之。如驚者，東垣安神丸平之。 

<目錄>卷之四\癇症論治
<篇名>癇症脈候
屬性：脈浮滑洪數為風癇，細弦微緩為虛癇。浮為陽癇，沉為陰癇。 
虛弦為驚，沉數為實熱。沉實弦急及虛散者，皆不治。細緩者，雖久劇可治，又目瞪如呆者，不治。 

<目錄>卷之四\癇症論治
<篇名>附方
屬性：〔通治〕\x定癇丸\x 天麻 川貝 膽星 半夏 陳皮 茯苓 茯神 丹參 菖蒲 麥冬 遠志 全蠍 
僵蠶 琥珀 辰砂 竹瀝、薑汁糊丸。 
〔鎮補〕\x琥珀丸\x 見本卷癲狂。 
〔補元〕\x河車丸\x 紫河車 人參 茯神 茯苓 遠志 丹參 煉蜜為丸。 
〔因驚〕\x溫膽湯\x 見一卷溫。 
〔復神〕\x七福飲\x 見三卷郁。 
〔安神〕\x遠志丸\x 遠志 菖蒲 茯苓 茯神 人參 龍齒 蜜丸，辰砂為衣。 
〔肝火〕\x小柴胡湯\x 見一卷溫。 
〔肝火〕\x瀉肝湯\x 見三卷諸氣。 
〔透竅〕\x龍腦安神丸\x 冰片 麝香 牛黃 犀角 人參 茯神 麥冬 硃砂 桑白皮 地骨皮 馬牙硝 
金箔 甘草 蜜丸。 
〔調氣〕\x四七湯\x 見二卷咳嗽。 
〔培源〕\x六味丸\x 見一卷中風。 
〔補陰〕\x虎潛丸\x 見一卷中風。 
〔補心〕\x養心湯\x 見二卷勞瘵。 
〔補營〕\x益營煎\x 參 歸 芍 草 茯神 棗仁 遠志 紫石英 木香 柏子仁 
〔胎癇〕\x燒丹丸\x 元精石 輕粉（各一錢） 粉霜 硼砂（各五分） 研細，入寒食麵一錢，水丸，再用面裹煨 
黃，研丸。 
〔瀉火〕\x涼膈散\x 見一卷中風。 
〔吐痰〕\x三聖散\x 見一卷中風。 
〔除痰〕\x安神丸\x 見本卷癲狂。 
〔陽癇〕\x妙香丸\x 硃砂 牛黃 膩粉 巴霜 金箔 黃蠟 冰片 麝香 蜜丸。 
〔陰癇〕\x五生丸\x 南星 半夏 川烏 白附 黑豆（各生用，一兩） 薑汁糊丸。 
〔陰癇〕\x引神歸舍丹\x 膽星（二兩） 辰砂（一兩） 川附（童便制，七錢） 豬心血和丸，萱草根煎湯下。 
〔通治〕\x五癇丸\x 白附子 半夏 南星 烏蛇 全蠍 皂角 白礬 蜈蚣 姜蠶 辰砂 雄黃 麝香 
薑汁糊丸，又名五癇神應丸。 
〔通治〕\x錢氏五色丸\x 珍珠 雄黃 黑鉛 水銀（同鉛炒） 辰砂 
〔通治〕\x六珍丹\x 水銀（半兩） 黑鉛（一兩熬屑） 雄黃 雌黃 珍珠（各一兩） 辰砂（五錢） 蜜丸。 
〔肝火〕\x瀉青丸\x 膽草 山梔 大黃 芎 歸 羌 防 蜜丸，竹葉湯下。 
〔清火〕\x導赤散\x 見一卷溫。 
〔心火〕\x清神湯\x 見本卷癲狂。 
〔火盛〕\x清膈飲\x 膽星（一錢） 木通 陳皮（各八分） 貝母 海石（各二錢） 白芥子（五分） 
或加童便。 
〔清火〕\x硃砂安神丸\x 見二卷汗。 
〔逐痰〕\x控涎丹\x 見二卷痰飲。 
〔降痰〕\x導痰湯\x 見一卷中風。 
〔透竅〕\x金箔鎮心丸\x 見本卷癲狂。 
〔清火〕\x抽薪飲\x 黃芩 石斛 木通 梔子 黃柏 連翹 花粉（各一錢） 枳殼 澤瀉（各一錢半） 
甘草（三分） 
〔消滯〕\x大和中飲\x 見三卷飲食。 
〔鎮驚〕\x抱龍丸\x 見本卷癲狂。 
〔因怒〕\x安神導痰湯\x 見本卷癲狂。 
〔心血〕\x滋陰安神湯\x 見本卷癲狂。 
〔心虛〕\x清心溫膽湯\x 見本卷癲狂。 
〔安神〕\x歸神丹\x 見本卷癲狂。 
〔殺蟲〕\x妙功丸\x 丁香 木香 沉香（各兩半） 乳香 麝香 熊膽（各二錢半） 雄雀屎（三百粒，直者即是） 
鶴虱（即天名精） 雷丸 陳皮（去白。各一兩） 輕粉（四錢） 大黃（兩半） 赤小豆（即赤豆之細者，勿誤 
半黑半赤之相思子。用三百粒） 巴 
豆（七粒，去皮研壓去油） 硃砂（一兩，飛一半為衣） 為細末，蕎麥一兩作糊，每兩作十丸，硃砂為衣。 
每用一丸，溫水浸一宿，去水，再用溫水化開，空心服之，症重不過三服。 
〔調血〕\x加味逍遙散\x 見一卷火。 
〔化痰〕\x加味壽星丸\x 半夏 南星 辰砂 琥珀 枯礬 母珍珠 糊丸。 
〔痰火〕\x清心滾痰丸\x 見本卷癲狂。 
〔除根〕\x斷癇丹\x 見本卷癲狂。 
〔補中〕\x補中益氣湯\x 見一卷中風。 

<目錄>卷之四\癇症論治
<篇名>癇脈案
屬性：張 中年宿癇頻發，先必觸事生怒，情不自禁，發則猝倒無知，齧舌糜爛，驚恐發搐，痰響便遺。此腎 
陰素虧，肝陽易亢，痰隨火升，阻蔽心包，故來驟蘇遲，且數發也。急則治標，用前胡、青皮、川貝、連翹、鈎 
藤、竹瀝、菖蒲、山梔。礬水煎，二劑諸症退，神識清。隨服補腎平肝丸料，發稀後用丸方常服，茯神（六錢）、 
羚羊角（三錢）、膽星（錢半）、天竺黃（五錢）、鬱金（四錢）、川貝（四錢）、蓮子心（六錢）、西牛黃（七分）、 
梔心（三錢）、礬水滴丸，硃砂為衣，服愈。 
趙 髫年陰癇屢仆，初更後聲喊涎涌，搐搦超時乃醒。此風火痰交煽，顯然足少陽手厥陰受病。主熄風火， 
佐以豁痰。羚羊角、鮮石菖蒲、山梔、鈎藤、膽星、橘紅、防風、前胡、竹瀝。數服發必稀，然數年久恙， 
須調補其本。用潞參、綿 、茯神、炙草、山藥、貝母、熟地炭、當歸、白芍。為末服，調粳米屑，俾脾元充 
旺，間服抱龍丸，可免痼疾之累。 

<目錄>卷之四
<篇名>怔忡驚恐論治
屬性：怔忡者，心動不安，無所見聞驚恐，而胸間惕惕自動也。驚者，神氣失守，由見聞奪氣，而駭出臨時也。 
恐者，膽怯股慄，如人將捕之，乃歷久而懼難自釋也。怔忡傷心神，驚傷膽液，恐傷腎精，三者心膽肝腎病。 
恐甚於驚，驚久則為怔忡。而心膽之 
虛，無不由腎精之虛也。昔人論陽統於陰，心本於腎，上下不安者由乎下，心氣虛者因乎精，此精氣互根， 
君相相資之理，固然矣。然怔忡驚恐，與悲思憂怒，皆情志之病。患者非節勞欲，攝心神，壯膽力，則病根難 
拔。治者務審其病情而調之。如心脾氣血本虛，而致怔忡驚恐、或因大驚猝恐，神志昏亂者，七福飲，甚者大 
補元煎。如腎水虧，真陰不足致怔忡者，左歸飲。如命火衰，真陽不足致怔忡者，右歸飲。如三陰精血虧損， 
陰中之陽不足，而致怔忡驚恐者，大營煎或理陰煎。如水虧火盛，煩躁熱渴而為怔忡驚悸者，二陰煎或加減一 
陰煎。如思慮郁損心營，而為怔忡驚悸者，逍遙散，或益營煎。如痰火盛，心下怔忡者，溫膽湯加炒黃連、 
山梔、當歸、貝母。如寒痰停蓄心下而怔忡者，姜術湯。如痰迷心竅驚悸者，溫膽湯，甚者硃砂消痰飲。 
此景岳治法也。 

<目錄>卷之四\怔忡驚恐論治
<篇名>分治（卑附）
屬性：〔怔忡症〕由心包血虛，心火下迫，震動君主神明，或思慮勞神，或郁怒動火，致頭暈汗出，不寐便 
濁等因，宜養心血調心氣，降火安神為主。如心火熾甚，安神丸。心血虛熱，四物安神湯。心神浮越，酌用清 
鎮湯。水衰火旺，心動不安，天王補心丹。由汗下後氣虛，益營煎。營衛俱衰，脈來結代，心惕不安，養心 
湯。心動而臥不安，棗仁湯。思慮煩勞，心動不寐，養營湯。憂思鬱結，怔忡不已，歸脾湯。心虛怔忡自汗， 
養營湯去木香，加浮小麥煎湯。氣鬱不宣，怔忡不定，加味四七湯加薑汁、竹瀝。痰火怔忡時作時止，參胡 
溫膽湯、金箔鎮心丸。水停心下，水氣乘心為悸，茯苓甘草湯、半夏茯苓湯。心為火而畏水，水氣乘之，故跳 
動不安為悸。臍下悸動，為腎氣上凌。五苓散加辰砂。腎氣凌心，尺脈必弦緊。因痰飲而悸，導痰湯加參、 
桂。通治怔忡恍惚健忘，降火安神，加味安神丸。 
〔卑 症〕與怔忡類，其症胸中痞塞，不能飲食，心常有歉，愛居暗室，見人則驚避無地，病至數年， 
不得以癲症治之。人參養營湯。 
〔驚症〕《內經》以驚屬肝胃，雖風木震動，胃土受克之理，良由心主先虛，乍有所觸而心駭神亂也。 
故曰∶驚則心無所根據，神無所歸，慮無所定。丹溪雲∶驚則神出於舍，舍空液聚，痰涎着於包絡之間，神不得 
歸。控涎丹加辰砂、遠志。多致目晴不轉，不能言，短氣自汗，臥不安，或眠多異夢，隨即驚覺。溫膽湯加 
棗仁。臥多驚魘，口中有聲，溫膽湯下遠志丸。若臥則魂夢飛揚，驚悸多魘，通夕不寐，乃肝虛風襲入之。 
先用獨活湯數服，後用珍珠母丸。至因大驚而病者，寸脈必動如豆粒，而無頭尾，急宜鎮定。黃連安神丸。 
驚則氣亂，郁而生火生痰，痰與氣搏，變生諸症，溫膽湯加棗仁、蓮子，金銀器煎。或鎮心丹、琥珀養心丹、 
遠志丸。膽虛善驚，人參、肉桂、熟地、棗仁、五味子、杞子、柏子仁。肝膽俱虛，百藥不效，宜補腎，酒 
化鹿角膠五錢。心氣虛，神不定而驚，妙香散。心血虛，神易擾而驚，硃砂安神丸。氣血俱虛，恍惚煩躁而驚， 
養心湯。思慮過度，清心補血湯。痰擾心包，加味定志丸。被物所驚，心跳不安，蕊珠丸。驚悸多屬血虛與痰， 
瘦人多是血虛，肥人多是痰飲。時時心跳，亦是血虛，或陰火上沖所致。驚症有二，有因病而驚者，當察客邪， 
而兼治其標。有因驚而病者，宜安養心神，滋培肝膽，專扶元氣為主。 
〔恐症〕《內經》兼心腎胃肝膽包絡諸經。經曰∶足少陰之脈病善恐。又曰∶恐懼而不解則傷精。又曰∶ 
恐則氣下。又曰∶精氣並於腎則恐，肝藏血，血不足則恐。又曰∶胃為恐。注云∶胃熱則腎水微，故恐。又曰∶ 
心怵惕思慮則傷神，神傷則恐懼自失。膽病者驚惕，恐人將捕之。肝病如人將捕之。心包絡動，心澹澹大動。 
又曰∶恐則精卻。而恐為腎志，屬水本髒，因旁及他經，故治法亦別焉。恐由於腎傷者，補精髓。人參散去 
桂心，加牛膝、遠志。由於肝膽虛者，養陰血。酸棗仁湯去 、蓮，加山萸、丹皮、白芍。由於心包絡者， 
鎮其神。定志丸去術，加龍齒、琥珀、犀角、金銀箔。治在陽明胃者，壯其氣。四君子湯倍茯苓。其思慮勞 
心而善恐者，一味鹿角膠酒化，多服效。因腎中陽虛而善恐者，八味丸。 

<目錄>卷之四\怔忡驚恐論治
<篇名>怔忡驚恐脈候
屬性：手厥陰脈動甚，則心澹澹大動，胃絡名虛里，貫膈絡肺，出左乳下，其動應衣，虛而有痰則動，更須 
臾發一陣熱者是也。以上怔忡脈。 
驚悸脈必結代，寸口脈動而弱。動為驚，弱為悸。病在心膽，其脈必大動，驚者其脈止而復來，其人目睛 
不轉，不能呼氣。以上驚脈。 
恐則脈沉，恐傷腎，脈必沉。其人恐怖，其脈形如循絲，累累然，其面白，色脫也。以上恐脈。 

<目錄>卷之四\怔忡驚恐論治
<篇名>附方
屬性：〔心脾〕\x七福飲\x 見三卷郁。 
〔氣血〕\x大補元煎\x 見一卷中風。 
〔滋陰〕\x左歸飲\x 見二卷虛損。 
〔補陽〕\x右歸飲\x 見二卷虛損。 
〔三陰〕\x大營煎\x 見三卷關格。 
〔三陰〕\x理陰煎\x 見二卷咳嗽。 
〔心火〕\x二陰煎\x 見本卷癲狂。 
〔心火〕\x加減一陰煎\x 生地 白芍 麥冬（各二錢） 熟地（三錢） 知母 地骨皮（各一錢） 甘草（七分） 
〔思郁〕\x逍遙散\x 見一卷火。 
〔思郁〕\x益營煎\x 見本卷癇。 
〔痰火〕\x溫膽湯\x 見一卷溫。 
〔寒痰〕\x姜術湯\x 姜 術 苓 夏 桂 草 棗 
〔消痰〕\x硃砂消痰飲\x 膽星（五錢） 硃砂（二錢半） 麝香（二分） 為末，薑湯下。 
〔心火〕\x安神丸\x 見二卷汗。即硃砂安神丸。又名黃連安神丸。 
〔血虛〕\x四物安神湯\x 二地 歸 芍 參 術 茯神 棗仁 黃連 柏子仁 麥冬 竹茹 烏梅 辰砂 
〔勞神〕\x清鎮湯\x 茯神 棗仁 遠志 菖蒲 石蓮 當歸 生 
地貝母 麥冬 
〔心火〕\x天王補心丹\x 見一卷火。 
〔安心〕\x養心湯\x 見二卷勞瘵。 
〔不臥〕\x棗仁湯\x 參 歸 苓 陳草 棗仁 遠志 蓮子 茯神 姜 棗 
〔思煩〕\x養營湯\x 參 歸 芍 遠志 棗仁 茯神 木香 柏子仁 
〔憂鬱〕\x歸脾湯\x 見二卷勞瘵。 
〔氣結〕\x加味四七湯\x 夏 朴 蘇 草赤苓 茯神 遠志 菖蒲 姜 棗 
〔痰火〕\x參胡溫膽湯\x 溫膽湯加 人參 柴胡 麥冬 桔梗 甘草 香附 姜 棗 
〔痰火〕\x金箔鎮心丸\x 見本卷癲狂。 
〔水悸〕\x茯苓甘草湯\x 苓 桂 草 姜 若再加半夏，名半夏茯苓湯。 
〔水凌〕\x五苓散\x 見一卷溫。 
〔痰侵〕\x導痰湯\x 見一卷中風。 
〔通治〕\x加味安神丸\x 地 芍 歸 芎 陳 貝 連 草 茯神 麥冬 遠志 棗仁 蜜丸，辰 
砂為衣。 
〔卑 〕\x人參養營湯\x 見二卷勞瘵。 
〔去痰〕\x控涎丹\x 見二卷痰飲。 
〔驚魘〕\x遠志丸\x 見本卷癇症。 
〔虛風〕\x獨活湯\x 羌 獨 苓 夏 參味 辛 草 前胡 沙參 棗仁 烏梅 姜 
〔肝虛〕\x珍珠母丸\x 珍珠母（研細，七錢五分） 當歸 熟地（各一兩五錢） 人參 棗仁 柏子仁 犀角 
茯苓（各一兩） 沉香 龍齒（各五分） 煉蜜為丸。 
〔多夢〕\x鎮心丹\x 棗仁 茯苓 茯神 麥冬 五味 肉桂 人參 熟地 龍齒 天冬 遠志 山藥 
車前 硃砂 蜜丸。 
〔心跳〕\x琥珀養心丹\x 琥珀 龍齒 遠志 菖蒲 茯神 人參 棗仁 生地 當歸 黃連 柏子仁 硃砂 
牛黃 豬心血和丸。 
〔神虛〕\x妙香散\x 見二卷衄。 
〔思煩〕\x清心補血湯\x 參 苓 歸 芍 芎 地 麥 味 陳 梔 草 棗仁 
〔痰擾〕\x加味定志丸\x 茯苓（三兩） 遠志 菖蒲（各二兩） 人參（一兩） 琥珀 鬱金（各五錢） 
薑汁糊丸，辰砂為衣。 
〔心跳〕\x蕊珠丸\x 豬心血（一兩） 硃砂（一兩） 干青靛花（一匕）將豬心血和靛花，研勻，加硃砂 
和丸，茶下。 
〔腎恐〕\x人參散\x 人參 枳殼 桂心 甘菊 茯神 山萸 五味 杞子（各七錢五分） 柏子仁 
熟地（各一兩） 酒下二錢。 
〔心恐〕\x定志丸\x 見本卷癲狂。 
〔胃恐〕\x四君子湯\x 參 苓 術 草 
〔陽虛〕\x八味丸\x 見一卷中風。 
〔膽恐〕\x補膽防風湯\x 防風（一兩） 人參（七分） 細辛 甘草 川芎 茯神 獨活 前胡（各八分） 
為末煎。 

<目錄>卷之四\怔忡驚恐論治
<篇名>怔忡脈案
屬性：吳氏 產後不寐，心虛不安，此去血多，而心神失養也。仿養心湯意，熟地、棗仁、茯神、柏子仁、 
麥冬、潞參、五味子、炙草、白芍、三服愈。 
樊 館課神勞，心虛生熱，治以天王補心丹。 
汪氏 病久失調，延成虛損，怔忡汗出，手足心熱，坐起眩暈，善飢無寐。診左寸虛散，右寸關虛弦， 
兩尺稍大。此陰虧火炎之漸，惟營虛生內熱，故手足如烙，寤煩神失安，故汗液自泄。虛陽挾風上蒙清竅，故 
頭目眩暈，肝陽肆橫，陽明當其沖，風火消鑠故善飢。滋液熄風，全用柔劑，歸脾湯去 、術、木香、歸、姜。 
加白芍、丹皮、熟地、甘菊（炒），六服漸安。去丹皮、甘菊，再加山藥、柏子仁，晚服六味丸全愈。 
殷氏 吐紅夜嗽，舌 心惕，自汗不寐，晡寒食減，脘痞不舒，脈虛芤，兩寸浮，此營損及衛也。用黃精、 
柏子霜、生 、炙草、杞子、棗仁、茯神、白芍、川貝、龍眼肉、小麥煎湯緩服。當晚穩寐，三劑汗收嗽定矣。又 
十餘服，諸症俱愈。 

<目錄>卷之四\怔忡驚恐論治
<篇名>驚恐脈案
屬性：貢氏 驚悸恍惚，不飢不食不寐，脈虛促。病因怒恐而得，膽火上冒則頭眩心忡，胸脘刺痛，氣結， 
呵欠怯冷，倏煩熱多驚，皆陽越失鎮，服藥鮮效，總由治失其要。先鎮浮陽，再議和陰。牡蠣、龍骨（俱 研 
二錢）、磁石（一錢）、柏子仁、連翹心（各五分）、茯神、生棗仁（各二錢）、三服症象大減，改用羚羊 
角（六分）、嫩桑葉（三錢）、熟地、棗仁、茯神、白芍（各二錢）、小麥（一合）、麥冬、半夏（各錢半）， 
數服能寐思食矣。 
族女 產後心虛善恐，見聞錯妄，此由肝膽怯也。用酸棗仁湯養陰血。棗仁、潞參、當歸、茯神、熟地、 
遠志、蓮子、炙草。服稍定，時恍惚，不思食，去熟地，加竹茹、菖蒲。服漸瘳。 

<目錄>卷之四
<篇名>煩躁論治
屬性：內熱為煩，外熱為躁，煩出於肺，躁出於腎，熱傳肺腎，則煩躁俱作。然煩為陽，屬有根之火，故但頻 
不躁，及先煩後躁者，皆易治。躁為陰，系無根之火，故但躁不煩，及先躁後煩者，皆難治。傷寒論中有微煩、 
反煩、復煩、煩滿、煩熱、煩渴、胸煩、心煩、虛煩、大煩，皆熱也。先煩漸躁者為煩躁，先躁復煩者為躁煩。 
煩多屬熱，亦有陰寒而煩者，傷寒熱在表而煩，宜散。桂枝湯。在里而煩，宜下。承氣湯。在半表半里而煩， 
宜和。小柴胡湯。在胸膈以上而煩，宜吐。梔豉湯。其陰寒而煩，則有惡寒蜷臥，及下利厥逆，吐蛔之症， 
宜溫。溫用四逆湯，蛔用烏梅丸。若煩而足冷脈沉微者，此陰症之煩也，急用參附熱劑溫之。悸而煩為虛，建 
中湯。煩而悸為熱，調胃承氣湯。如內傷陰虛火動而煩，宜生脈散加生地黃、熟地黃、茯神、棗仁。或不得 
臥而煩，硃砂安神丸。若不煩而躁，欲臥泥水中，但飲水不得入口者，此為陰盛格陽。《活人書》用霹靂散， 
或附子理中湯、附子四逆湯。其脈必沉細疾，肢體厥冷，躁擾不欲飲水是也。若誤認為熱，投以涼藥，頃刻死 
矣。傷寒有邪在表而煩躁者，脈浮緊，發熱身痛，汗之則定。大青龍湯。有邪在里而煩躁者，脈數實有力， 
不大便，繞臍痛，下之則定。承氣湯。有陽虛而煩躁者，汗下後，晝煩躁， 
夜安靜，脈沉微，身無大熱。乾薑附子湯。有陰盛而煩躁者，少陰症，吐利手足冷，煩躁欲死。吳茱萸湯。 
更有陰中伏陽煩躁者，頭疼身溫，指末冷，胸滿噁心，脈沉伏，按至骨若有力，須破散陰氣，導達真火。 
《本事》用破陰丹。陰中伏陽症，用熱藥助陽，則為陰所隔絕，不能導引真陽。用冷藥，則所伏真火，立 
見消亡，用破陰丹，使水升火降，得汗而解矣。其雜症虛煩，因津涸燥結而煩者，人參固本丸加棗仁、竹葉。 
因血虛煩渴，至夜躁熱尤甚者，當歸補血湯。因腎水下竭，心火上炎而煩者，生料六味丸煎服。病後餘熱欲吐， 
虛煩不安者，人參竹葉湯、竹茹湯。病久煩熱不止，六味湯加棗仁。肥人虛煩不眠為痰，溫膽湯。煩而溺澀 
者，五苓散加滑石。煩而嘔者，橘皮湯。 
《活人書》曰∶陰氣少，陽氣勝，則熱而煩，故太陽經傷風，多煩而躁也。戴元禮曰∶煩躁，陰陽經皆 
有之，陽明經有燥屎故煩，此當下。承氣湯。太陽經已得汗，渴煩者，五苓散。少陽胸滿而煩，小柴胡湯。 
陰煩，少陰為多，由陽氣傳入陰經，陰得陽而煩，自利而渴，煩不眠者，辰砂五苓散。若非是陽氣傳陰，陰氣 
犯陰經，吐利，手足厥冷而煩。經雲∶陽虛陰乘之，故煩。又雲∶陰盛發躁，欲坐井中。吳茱萸湯，甚者四逆 
湯加蔥白二莖。外有虛煩一症，乃病癒後陰陽未復，時發煩熱。竹葉石膏湯。 
李東垣曰∶血虛發躁，煩渴引飲，至夜尤甚，脈洪大，按之無力。當歸補血湯。若以白虎湯服之，則誤矣。 
若脈浮大，按之散，此虛極將脫。人參生脈散。 
許學士治李信道，六脈沉伏不見，按至骨，若有力，頭痛身溫，煩躁指冷，胸中滿，噁心，此陰中伏陽， 
仲景法中無此症。用冷藥則所伏真火愈消，即用熱劑助陽，先為陰遏，絕不能導引真陽，須用破散陰氣， 
導達真火之藥，使水升火降，然後得汗而解。與破陰丹二百粒，作一服，冷鹽湯下。不時煩躁狂熱，手足躁擾， 
其家大驚。許曰∶俗所謂換陽也。須臾稍定，略睡身汗涼解。又治一人，傷寒身熱，無汗譫語、下後大便不 
通三日矣，非躁非煩、終夜不得臥，時發嘆息。許曰∶此懊 怫鬱二症俱作，由胃中有燥屎也。與承氣湯下 
之，愈。《素問》雲∶胃不和則臥不 
安。仲景雲∶陽明病下之，心中懊 微煩，有燥屎者，可攻。又雲∶有微熱，怫鬱不臥者，有燥屎。又雲∶胃 
中燥，大便堅，必譫語，皆承氣湯症也。 

<目錄>卷之四\煩躁論治
<篇名>附方
屬性：〔表症〕\x桂枝湯\x 桂 芍 草 姜 棗 
〔里症〕\x大承氣湯\x 見一卷溫。 
〔半表里〕\x小柴胡湯\x 見一卷溫。 
〔虛煩〕\x梔豉湯\x 梔子 豆豉 
〔陰寒〕\x四逆湯\x 見一卷暑。 
〔蛔煩〕\x烏梅丸\x 見三卷嘔吐。 
〔悸煩〕\x建中湯\x 見二卷衄血。小建中湯加黃 ，名黃 建中湯。 
〔煩實〕\x調胃承氣湯\x 見二卷汗。 
〔內傷〕\x生脈散\x 參 味 麥 
〔神煩〕\x硃砂安神丸\x 見二卷汗。 
〔陰盛〕\x霹靂散\x 川附子一枚 燒灰存性，為末，作一服，蜜水調。 
〔陰躁〕\x附子理中湯\x 見一卷中風。 
〔表汗〕\x大青龍湯\x 麻 桂 杏 膏 草 姜 棗 
〔陽虛〕\x乾薑附子湯\x 四逆湯去甘草。 
〔陰盛〕\x吳茱萸湯\x 見三卷嘔吐。 
〔伏陽〕\x破陰丹\x 硫黃 水銀（各一兩） 陳皮 青皮（各半兩） 先將硫黃熔化，次下水銀打勻，令無星， 
細研，入後二味，麵糊丸。 
〔津少〕\x人參固本丸\x 見一卷中風。 
〔血虛〕\x當歸補血湯\x 黃 （一兩） 當歸（二錢） 
〔腎虛〕\x六味丸\x 見一卷中風。 
〔病後〕\x人參竹葉湯\x 一名竹葉石膏湯，見一卷傷風。 
〔除熱〕\x竹茹湯\x 麥冬 小麥 炙草 參 夏 苓 竹茹 
〔痰多〕\x溫膽湯\x 見一卷溫。 
〔溺少〕\x五苓散\x 見一卷溫。 
〔少陰〕\x辰砂五苓散\x 五苓散加辰砂。 
〔煩嘔〕\x橘皮湯\x 橘皮 生薑 

<目錄>卷之四
<篇名>健忘論治
屬性：健忘者，陡然忘之，盡力思索不來也。夫人之神宅於心，心之精根據於腎，而腦為元神之府，精髓之海， 
實記性所憑也。正希金先生嘗曰∶凡人外有所見，必留其影於腦。小兒善忘者，腦未滿也。老人健忘者，腦 
漸空也。隱庵雲∶觀此則知人。每記憶必閉目上瞬而追索之，亦凝神於腦之義。故治健忘者，必交其心腎， 
使心之神明，下通於腎，腎之精華，上升於腦。精能生氣，氣能生神，神定氣清，自鮮遺忘之失。惟因病善 
忘者，或精血虧損，務培肝腎，六味丸加遠志、五味。或縈思過度，專養心脾，歸脾湯。或精神短乏，兼補 
氣血，人參養營湯下遠志丸。或上盛下虛，養心湯。或上虛下盛，龍眼湯。或心火不降，腎水不升，神明不 
定，朱雀丸。或素有痰飲，茯苓湯。或痰迷心竅，導痰湯下壽星丸。或勞心誦讀，精神恍惚，安神定志丸。或 
心氣不足，怔忡健忘，辰砂妙香散。或稟賦不足，神志虛擾，定志丸、孔聖枕中丹。或年老神衰，加減固本丸。 
若血瘀於內，而喜忘如狂，代抵當丸。 

<目錄>卷之四\健忘論治
<篇名>附方
屬性：〔肝腎〕\x六味丸\x 見一卷中風。 
〔心脾〕\x歸脾湯\x 見二卷勞瘵。 
〔氣血〕\x人參養營湯\x 見二卷勞瘵。 
〔熱煩〕\x遠志丸\x 見本卷癇。 
〔下虛〕\x養心湯\x 參 歸 術 二冬 菖蒲 遠志 茯神 牛膝 熟地 木通 
〔上虛〕\x龍眼湯\x 參 麥冬 草 柴胡 升麻 茯神 丹參 龍眼 遠志 
〔心腎〕\x朱雀丸\x 沉香（一兩） 茯神（四兩） 人參（二兩） 蜜丸。 
〔痰飲〕\x茯苓湯\x 參 陳 夏 苓 草 香附 益智（各一錢） 烏梅（一個） 竹瀝 薑汁（各二匙） 
〔痰迷〕\x導痰湯\x 見一卷中風。 
〔補攝〕\x壽星丸\x 參 術 草 陳 苓 地 芍 歸 味 桂心 膽星 琥珀 硃砂 遠志 
豬心血糊丸。 
〔恍惚〕\x安神定志丸\x 人參 白朮 茯苓 茯神 菖蒲 遠志 麥冬 棗仁 牛黃 硃砂 龍眼 蜜丸。 
〔怔忡〕\x辰砂妙香散\x 見二卷衄。 
〔虛擾〕\x定志丸\x 見本卷癲狂。 
〔毓神〕\x枕中丹\x 見本卷癲狂。 
〔年老〕\x加減固本丸\x 熟地 天冬（各一兩半） 麥冬 炙草 茯苓（各一兩） 人參 菖蒲 遠志 
硃砂（各五錢） 蜜丸。 
〔血瘀〕\x代抵當湯\x 見二卷血。 

<目錄>卷之四
<篇名>不寐論治
屬性：陽氣自動而之靜，則寐。陰氣自靜而之動，則寤。不寐者，病在陽不交陰也。《靈樞》曰∶衛氣日行於 
陽，夜行於陰，厥氣客於臟腑，則衛氣行於陽，不得入於陰。行於陽則陽氣盛，陽氣盛則陽蹺滿，不得入於陰 
則陰氣虛，故目不瞑。衛氣留於陰，不得行於陽。留於陰則陰氣盛，陰氣盛則陰蹺滿，不得行於陽則陽氣虛， 
故目閉。《素問》曰∶陰虛故目不瞑，補其不足，瀉其有餘，調其虛實，以通其道而去其邪。飲以半夏湯， 
其臥立至。蓋不寐多由思慮勞神，驚憂怒火，氣鬱生涎，用半夏湯。半夏除痰而利小便，秫米益陰而利大腸， 
則陰陽交通而得臥也。又曰∶胃不和則臥不安，蓋胃氣主降，若痰火阻痹，則煩擾不寐也。宜橘紅、茯苓、 
石斛、半夏、炙草、枳實、楂肉、神曲之屬。又曰∶臥則喘者，是水氣之客也，此水停心下，不得眠。宜茯苓 
甘草湯。若夫心血不足，或神不守舍，宜歸脾湯、琥珀養心丹。由肝虛受邪，夢中驚悸，魂不守舍。先服獨活湯， 
後服珍珠母丸。《綱目》曰∶人臥則血歸於肝。今血不靜，臥不歸肝，故驚悸不得臥也。由營衛俱虛，神魂失 
守，七福飲，或大補元煎。由膽火鬱熱，口苦神煩，溫膽湯加丹皮、山梔、鈎藤、桑葉。由腎陰久虧，孤陽 
浮越，六味湯加淡菜、龜膠、五味子。由心火焦煩，津干口渴，宜補心 
丹。由驚恐傷神，心虛不安，養心湯，定志丸。由思慮傷脾，脾血虧損，經年不寐，歸芍六君子湯，或益氣安 
神湯。由膽虛不眠，定志丸加熟棗仁，或炒棗仁一兩，研末，酒調服。由心膽俱怯，觸事易驚，十味溫膽湯。 
由病後虛煩不眠，竹葉石膏湯，茯苓補心湯。由虛勞煩熱不寐，金匱酸棗仁湯，或棗半湯。由高年血衰不寐， 
聖愈湯。有喘不得寐者，蘇子竹茹湯。經曰∶肺者髒之蓋也。肺氣盛，則肺大不能偃臥。有臥易驚醒者，鱉甲 
羌活丸。有通宵不寐者，安臥如神湯。有煩不得寐，服藥不效者，梔豉湯下硃砂安神丸。有病久餘熱不止，遺 
精不寐者，六味丸加炒棗仁、五味子。病後及吐下後，與潰瘍不得眠者，屬膽虛。人參、茯神、棗仁、陳皮、 
麥冬、龍眼為主。有火脈數，加知母、黃連、竹茹。心煩，加炒山梔。《醫通》曰∶凡婦人肥盛，多郁，不 
得眠者吐之，從鬱結痰火治。溫膽湯，用豬膽汁炒半夏曲，加柴胡、熟棗仁。凡怔忡驚恐健忘，癲狂失志不寐， 
皆由痰涎沃心，以致心氣不足。若涼心之劑太過，則心火愈微，痰涎愈盛，惟以理痰順氣，養心安神，為第一 
義。導痰湯加茯神、人參、石菖蒲。 

<目錄>卷之四\不寐論治
<篇名>附方
屬性：〔內經〕\x半夏湯\x 半夏（五合） 秫米（一升） 用清水揚萬遍，煮服汗出，即已。 
〔臥喘〕\x茯苓甘草湯\x 見本卷怔忡。 
〔心血〕\x歸脾湯\x 見二卷勞瘵。 
〔安神〕\x琥珀養心丹\x 見本卷怔忡。 
〔風邪〕\x獨活湯\x 見本卷怔忡。 
〔肝虛〕\x珍珠母丸\x 見本卷怔忡。 
〔營衛〕\x七福飲\x 見三卷郁。 
〔補元〕\x大補元煎\x 見一卷中風。 
〔膽熱〕\x溫膽湯\x 見一卷溫。 
〔滋陰〕\x六味湯\x 見一卷中風。 
〔心火〕\x補心丹\x 見一卷火。 
〔心虛〕\x養心湯\x 見二卷勞瘵。 
〔心虛〕\x定志丸\x 見本卷癲狂。 
〔脾虛〕\x歸芍六君子湯\x 六君子湯加 歸 芍 
〔脾虛〕\x益氣安神湯\x 參 苓 草 歸 地 麥 連 棗仁 遠志 膽星 竹葉 
〔心膽〕\x十味溫膽湯\x 溫膽湯加 人參 熟地 棗仁 遠志 五味（各一錢） 
〔虛煩〕\x竹葉石膏湯\x 見一卷傷風。 
〔心煩〕\x茯苓補心湯\x 苓 夏 陳 草 歸 地 麥冬 茯神 竹葉 燈心 
〔補肝〕\x金匱酸棗仁湯\x 見一卷中風。 
〔虛煩〕\x棗半湯\x 棗仁 半夏 地黃 
〔血衰〕\x聖愈湯\x 見二卷勞瘵。 
〔臥喘〕\x蘇子竹茹湯\x 蘇子 竹茹 橘皮 桔梗 甘草 
〔驚醒〕\x鱉甲羌活丸\x 羌 獨 防 芎 參 味 草 鱉甲 棗仁 牛膝 蔓荊 
〔通宵〕\x安臥如神湯\x 茯苓 茯神 白朮 山藥 寒水石 棗仁（各一錢） 遠志 炙草（各五分） 
人參（四分） 辰砂（五分） 
〔虛煩〕\x梔豉湯\x 梔子 豆豉 
〔心火〕\x硃砂安神丸\x 見二卷汗。 
〔滌痰〕\x導痰湯\x 見一卷中風。 

<目錄>卷之四
<篇名>多寐論治
屬性：多寐者，陽虛陰盛之病。《靈樞》曰∶足太陽有通項入於腦者，正屬目本，名曰眼系。在項中兩筋間， 
入腦，乃別陽蹺陰蹺，陰陽相交。陽入陰，陰出陽，交於目內 。陽氣盛則 目，陰氣盛則瞑目。心神昏濁， 
不能自主，脾氣困頓，食已即倦，皆能致之。欲清心神，如麥冬、石菖蒲、芽茶、南燭之屬。欲醒脾困， 
六君子湯加砂仁。身重脈緩，多寐，濕勝也。平胃散加防風、白朮。神倦肢惰，嗜臥，氣弱也。人參益氣湯。 
長夏倦午，四肢不收，脾肺氣弱而傷暑也。清暑益氣湯。病後身熱好眠，余邪未清，正氣未復也。沈氏葳蕤湯。 
膽實口苦，嗜寐，少陽經熱也。生棗 
仁一兩，研末，茶清調服。狐惑症，病後腸胃空虛，三蟲求食，食人喉為惑，上唇生瘡，食人肛為狐，下唇 
生瘡。四肢沉重，默默多眠。黃連犀角湯，治惑桃仁湯。風溫症身熱脈浮自汗，體重多眠，鼻鼾，語言難出， 
治在少陰厥陰，不可發汗。葳蕤湯去麻、羌。熱症得汗後，脈沉細，身冷喜臥，四逆湯。少陰症欲寐，從本病 
治。 

<目錄>卷之四\多寐論治
<篇名>附方
屬性：〔脾虛〕\x六君子湯\x 見一卷中風。 
〔除濕〕\x平胃散\x 術 朴 陳 草 
〔氣弱〕\x人參益氣湯\x 黃 （錢半） 人參 防風 升麻（各七分） 生地 白芍（各五分） 炙草（三分） 
肉桂（二分） 五味（二十粒） 
〔暑倦〕\x清暑益氣湯\x 見一卷暑。 
〔病後〕\x沈氏葳蕤湯\x 葳蕤 茯苓 棗仁 石膏（各一錢） 人參（七分） 
〔狐惑〕\x黃連犀角湯\x 黃連 犀角 烏梅 木香 桃仁（各一錢） 
〔狐惑〕\x治惑桃仁湯\x 桃仁 生槐子（研） 艾葉（各二錢） 
〔熱症〕\x四逆湯\x 見一卷暑。 
〔風溫〕\x葳蕤湯\x 見一卷溫。 

<目錄>卷之四
<篇名>三消論治
屬性：消分上中下三症，謂消渴、消谷、消腎也。皆水火不交，燥熱傷陰所致。故經雲二陽結謂之消。手陽明 
大腸主津，足陽明胃主液，二經燥結失潤，故為消。上消主肺，肺熱化燥，渴飲無度，是為消渴，經所謂心 
移熱於肺，傳為鬲消也。中消主胃，胃熱善飢，能食而瘦，是為消谷，經所謂癉，成為消中也。下消主腎，虛陽 
爍陰，引水自救溺濁如膏，精髓枯竭，是為腎消，經所謂腎熱病苦渴數飲身熱也。三消之症，上輕中重、 
下危。然上中不甚，則不傳下矣。故腎消者乃上中消之傳變，肺胃之熱入腎，消爍腎脂、飲一溲二，溲如膏油。 
蓋肺主氣，肺病則不能管束津液，上朝咽嗌，而盡輸於下，其精微亦隨溲下也，且消之由於火盛者， 
陽消症也。亦有氣血消乏而為陰消症者，如經曰心移寒於肺，為肺消，飲一溲二，死不治。景岳以為元陽 
大衰，金寒水冷，水不化氣，而氣悉化為水也。《脈經》曰∶心脈微小為消癉，可知症多陽虛，而火多假火。 
故治三消者，必察其脈氣病氣形氣。但見本源虧竭，及假火症，當速救根本以滋化源，勿專以清火為急。故 
《金匱》雲∶男子消渴，小便反多，飲一斗，小便一斗，八味丸主之。所以助氣化，使津液得升也。趙養葵亦 
曰∶治消症無分上中下，但滋肺腎。上消小劑，中消中劑，下消大劑。概用六味丸加麥冬、五味。或命門火不 
歸源，游於肺為上消，游於胃為中消，惟引火歸源，宜八味丸。使火歸釜底，水火既濟，氣上熏蒸，肺受津潤， 
消渴自止。若過用寒涼，恐內熱未除，中寒又起。古法以人參白虎湯治上消，以調胃承氣湯治中消者，非也。 
必右寸滑數，熱傷肺氣，乃可人參白虎湯。必右關數實，濕熱內蘊，乃可調胃承氣湯。又經雲∶二陽之病發 
心脾，有不得隱曲，其傳為風消。謂憂傷心，思傷脾，鬱結不遂，則營液暗耗，胃大腸俱失通潤，而肌肉風消 
也。宜歸脾湯送固本丸，或生脈散。此亦陰消之類，今統論之。消症氣分渴者，喜飲冷水，宜寒涼滲劑以清 
熱。血分渴者，喜飲熱茶，宜甘溫峻劑以和陰。須細診脈之上下左右滑數沉細，以定其有餘不足而審治之。如 
上消氣分燥渴者，黃芩湯。血分燥熱者，易簡地黃飲之。氣血燥熱者，竹葉黃 湯。肺火消渴，咽干便秘者， 
生津飲。心火消渴，小水赤澀者，清心蓮子飲。心火上炎，腎水不濟，氣血日消者，降心湯。消渴夜甚者，加 
減地黃丸。消渴溺少身腫者，紫蘇湯。消渴脈浮微熱，小水不利者，五苓散。鬲消胃滿心煩者，麥門冬飲子。 
老人虛人消渴者，人參麥冬湯。通治上消，天花粉散。中消能食而瘦，渴飲便秘溺數者，蘭香飲子。食已如飢， 
胃熱脈盛，面黃肌瘦，胸滿脅脹者，七味白朮散。胃火易飢，熱在肌肉者，瀉黃散。胃熱乾渴，水虧火炎者， 
玉女煎。心肺熱渴者，丹溪藕汁膏。脾肺津干，不思飲食者，本事黃 湯。通治中消，黃連豬肚丸。中消後， 
胃熱傳腎，消爍脂液，腿細足痿者，白茯苓丸。下消渴飲，溺如膏油者，治宜攝固，元菟丸、秘元煎。腎消 
虛澀者，通攝兼施，雙補丸。腎 
消淋濁有火者，補而兼瀉，六味丸加知、柏，或大補地黃丸。淋濁無火者，補而兼攝，下左飲，或大補元煎。 
火衰不能化氣，氣虛不能化液者，益火之源，加減腎氣丸，或八味丸、右歸飲。無火而滑，小溲無度者，益 
陽固陰，鹿茸丸。腎消強中，莖長而堅，精自出者，此孤陽外張，陰不內守，難治。由好色縱淫，或餌丹石， 
陽起石、鍾乳粉之類。《直指》曰∶服五石者，真氣既盡，石性獨留，陽道興舉，不交精泄，名曰強中， 
不可治。其飲食如湯沃雪，久則陽強精脫，石子薺 湯。通治下消，加減八味丸。三消久，小水不臭反甜者， 
此脾氣下脫，症最重。七味白朮散。若溺後，溺面浮脂者，此膏液下流，腎不約制。白朮散、腎氣丸。外有脾 
熱口甜，為消癉。經謂數食肥甘，其氣上溢，轉為消渴，經用蘭草湯效。肥令人內熱，甘令人中滿，治之以蘭， 
除陳氣也。此膏粱釀熱涸津，即消中之漸，宜地黃飲子、玉泉丸。有食 ， ，易也。飲食移易而過，不生 
肌肉也。經謂大腸移熱於胃，善食而瘦，胃移熱於膽，皆名食 ，治同中消。有酒渴，由嗜酒積熱煩渴，專 
嗜冷物，烏梅木瓜湯。有蟲渴，臟腑生蟲，耗津液而成消渴，苦楝子湯。其有渴飲一二口即厭，少頃復渴， 
但不若消渴者之無厭，此中氣虛寒，寒水上泛，逼其浮游之火於喉舌間，故上焦欲得水救，水到中焦，以水 
遇水，即厭也。如面赤煩躁，宜理中湯送八味丸。凡渴而不能食者，末傳。中滿，鼓脹，能食而渴者，必發腦 
疽、背癰、皆不治。此又消渴之傳變，所必防者。《本事》曰∶消渴全因坎水衰少，腎陽不升。肺為華蓋， 
譬板覆釜，暖氣上騰，則板能潤。若腎氣能蒸化，則飲食精液上升，自免乾渴，宜八味丸。 
徐忠可曰∶消因腎虛，或因二陽結，或為厥陰病。其能食而渴者，宜重二陽論治。其飢不欲食，氣撞心者， 
宜重厥陰論治。仲景《傷寒論》，厥陰之為病，消渴，氣上撞心，飢而不欲食，皆由厥陰風鬱火燔也。其飲一 
溲二者，宜重腎虛論治，此臨症時所宜細辨也。 
繆仲淳曰∶三消渴疾，以 魚涎，和黃連末為丸，每五七丸，烏梅湯下，日三服效。以白芍、甘草 
等分為末，每一錢水煎， 
日三服。有患消渴九年，服藥止而復作，得是方服之，七日頓愈。不可以其平易而忽之。以栝蔞根即天花粉、 
黃連各三兩為末，蜜丸，每三十丸，麥冬湯下，日二服。其飲水無度，小便數者，用田螺五升，水一斗，浸 
一夜，渴即飲之，每日一換水及螺，或煮食飲汁亦妙。飲水無度，小便赤澀者，用秋麻子仁一升，水三升， 
煮三四沸、飲不過五升瘥。腎消飲水，溺如膏油者，用茴香、苦楝子等分炒，研末，食前酒服二錢。消渴下 
元虛者，用牛膝末酒蒸五兩，生地汁五升浸，日曬夜浸，汁盡為度，蜜丸，酒下三十丸。久服津液自生。 
胃虛消渴者，羊肚煮爛，空腹食之。消渴煩亂者，干冬瓜瓤一兩，水煎服。消渴羸瘦，小便不禁者，兔骨 
和大麥苗煮汁，服極效。消中易飢者，用蓯蓉、山萸、五味、蜜丸，每鹽、酒下三十丸。三消骨蒸者，以冬瓜 
自然汁、浸曬黃連末七次，又以冬瓜汁和丸，每三四十丸，大麥湯下，尋常口渴，一服效。 

<目錄>卷之四\三消論治
<篇名>三消脈候
屬性：消渴脈實大，病久可治。脈懸小堅，病久不可治。（《內經》）趺陽脈數，胃中有熱，即消谷引飲， 
大便必堅，小便即數。（仲景）消渴脈當緊實而數，反沉澀而微者死。心脈滑為渴，滑者陽氣勝也。心脈微 
小為消癉，凡消症脈數大者生，沉小者死。（《脈經》）真陰耗竭，腎氣不升，肺臟枯燥，寸口數盛，為 
上消。竭力房室，服食剽悍，火土太強，恣情肥美，氣口動滑為中消。虛陽不守，封藏不固，右尺數大，為 
下消。《張氏醫通》消癉診論，宜參玩。 

<目錄>卷之四\三消論治
<篇名>附方
屬性：〔腎虛〕\x六味丸 八味丸\x 俱見一卷中風。 
〔上消〕\x人參白虎湯\x 白虎湯見一卷中風，加人參。 
〔中消〕\x調胃承氣湯\x 見二卷汗。 
〔補脾〕\x歸脾湯\x 見二卷勞瘵。 
〔肺虛〕\x人參固本丸\x 見一卷中風。 
〔肺虛〕\x生脈散\x 參 麥 五味 
〔氣燥〕\x黃芩湯\x 芩 梔 桔 麥 歸 芍 參 地 花粉 葛根（各一兩） 烏梅（一個） 
〔血燥〕\x地黃飲子\x 見一卷中風。 
〔氣血燥〕\x黃 竹葉湯\x 參 歸 芍 地 麥 芎 芩 草 石膏（各一錢） 竹葉（二錢） 
〔肺火〕\x生津飲\x 二冬 二地 歸 味 蔞 草 麻仁 花粉（各一錢） 
〔心火〕\x清心蓮子飲\x 見一卷火症。 
〔心肺〕\x降心湯\x 花粉（二錢） 參 歸 地 味 草 苓 遠志（各一錢） 棗（二枚） 
〔滋陰〕\x加減地黃丸\x 熟地 山藥 山萸 丹皮 五味 百藥煎 
〔身腫〕\x紫蘇湯\x 紫蘇 桑皮 赤茯（各一錢） 郁李仁（二錢） 羚羊角（七分半） 檳榔（七分） 肉桂 
木香 獨活 枳殼（各五分） 
〔利溺〕\x五苓散\x 見一卷溫。 
〔鬲消〕\x麥門冬飲\x 麥冬（二錢） 知母 花粉 人參 五味 葛根 茯神 生地 甘草（各一錢） 竹葉（十 
張） 
〔虛渴〕\x人參麥冬湯\x 參 苓 麥 味 草 杞子 
〔上消〕\x天花粉散\x 花粉 生地 麥冬 干葛（各二錢） 五味 甘草（各一錢） 粳米（百粒） 
〔中消〕\x蘭香飲子\x 石膏（三錢） 知母（錢半） 甘草 防風（各一錢） 人參 蘭香葉 連翹 蔻仁 
桔梗 升麻（各五分） 半夏（二分） 薑湯下。 
〔氣虛〕\x七味白朮散\x 參 術 苓 草 藿香（各五分） 干葛（一錢） 木香（五分） 
〔胃火〕\x瀉黃散\x 見一卷火。 
〔胃熱〕\x玉女煎\x 見一卷溫。 
〔心肺〕\x藕汁膏\x 人乳 生地汁 藕汁（各一大盞） 先熬為膏，加黃連（五錢） 花粉（一兩） 研末同熬， 
再加 薑汁 白蜜為膏，噙化。 
〔脾肺〕\x黃 湯\x 地 芍 麥冬 五味（各三兩） 參 草 天冬（各三錢） 茯苓（一兩） 每服 
三錢，加烏梅、姜、棗。 
〔通治〕\x黃連豬肚丸\x 黃連 粱米 花粉 茯神（各四兩） 知母 
麥冬（各二兩） 為末，以豬肚一個洗淨，入藥縫口，煮爛杵細，蜜丸，人參湯下。 
〔痿弱〕\x白茯苓丸\x 茯苓 黃連 花粉 萆 熟地 覆盆子 人參 元參（各一兩） 石斛 
蛇床子（各七錢半） 雞內金（炒三十個） 蜜丸磁石湯下。 
〔下消〕\x元菟丸\x 菟絲子（酒浸，研，焙乾，十兩） 五味子（酒浸，研，焙乾，七兩） 茯苓 
蓮肉（各三兩） 山藥（六兩） 共研，將所浸酒打糊為丸，空心米飲下。 
〔攝精〕\x秘元煎\x 遠志 山藥 芡實 棗仁（各炒） 金櫻子（各二錢） 白朮 茯苓（各錢半） 炙草 
人參（各一錢） 五味（十四粒） 水煎。 
〔通攝〕\x雙補丸\x 鹿角膠 人參 茯苓 苡仁 熟地 蓯蓉 當歸 石斛 黃 木瓜 五味子 菟絲子 
覆盆子（各一兩） 沉香 澤瀉（各五分） 麝香（一錢） 
〔補瀉〕\x大補地黃丸\x 見一卷燥。 
〔補攝〕\x左歸飲\x 見二卷虛損。 
〔補攝〕\x大補元煎\x 見一卷中風。 
〔益大〕\x加減腎氣丸\x 熟地（二兩） 丹皮 澤瀉 茯苓 山藥 山萸 五味 鹿茸（各一兩） 肉桂 
沉香（各五錢） 蜜丸，空心服。 
〔益火〕\x右歸飲\x 見二卷虛損。 
〔補固〕\x鹿茸丸\x 麥冬（二兩） 鹿茸 熟地 黃 五味 雞內金 蓯蓉 故紙 牛膝 山萸 
人參（各七錢五分） 地骨 茯苓 元參（各五錢） 蜜丸。 
〔強中〕\x石子薺 湯\x 黑大豆（一升，煮汁去渣入豬腎一個煮汁） 入薺 石膏（各三兩） 人參 
茯苓 磁石 知母 葛根 黃芩 花粉 甘草（各二兩） 分三服，水煎。 
〔下消〕\x加減八味丸\x 八味減附子，加五味。 
〔消癉〕\x玉泉丸\x 花粉 葛根（各一兩五錢） 人參 麥冬 烏梅草（各一兩） 生 炙 （各五錢） 
蜜丸。 
〔酒渴〕\x烏梅木瓜湯\x 烏梅 木瓜（各二錢） 麥芽 草果 甘草（各一錢） 姜（五片） 
〔蟲渴〕\x苦楝子湯\x 苦楝根皮（一握，切焙） 麝香（少許）水煎。 
〔煩渴〕\x理中丸\x 見一卷中風。 

<目錄>卷之四\三消論治
<篇名>三消脈案
屬性：何 六旬外，脈數，消谷善飢，動則氣喘。是脂液內涸，火亢爍金之候。經所謂壯火食氣。固本丸加 
生白芍、炒知母，效。 
族女 頻食易飢，手足 動，此消中症。經雲∶癉成為消中。以初病胃熱，消谷而瘦，煎熬日久，胃 
脂內消，水液不為宣布，下注直降，勢必延為燥涸。局方甘露飲宜之。 
朱 渴飲消水，日夜無度，自夏曆冬，閱所服方，寒熱互進，毫不一效。今飲一泄一，渴則飢嘈，明 
系腎陰竭於下，虛陽灼於上，脈轉沉遲。沉為髒陰受病，遲則熱極反有寒象也。思壯火銷鑠腎陰，腎液既涸， 
必飲水自救。症成下消，急滋化源，遲則難挽，仿易簡地黃飲子加減，生地、熟地、人參、麥冬、石斛、花 
粉、阿膠、甘草，服之效。又令服六味丸加豬脊髓、龜膠、女貞子、杞子、五味、去澤瀉、茯苓，得安。 

<目錄>卷之四
<篇名>黃膽論治
屬性：黃膽 谷疸 酒疸 女勞疸 黃汗 黃胖 脫力黃附 
黃膽由脾胃濕熱鬱蒸，漸致身目如金，汗溺皆黃，經謂濕熱相交，民病癉也。丹溪雲∶此如 曲醬相似， 
濕熱久罨，其黃乃成。此發黃膽所由。《傷寒論》發熱，但頭汗出，小便不利，渴飲，瘀熱在里，必發黃。 
又雲∶傷寒汗已，身目為黃，以寒濕在里，不解，非但濕熱發黃，寒濕亦發黃也。濕熱發陽黃，寒濕發陰黃， 
此發陽黃、陰黃所由。海藏雲∶凡病當汗不汗，當利小便，不利，皆生黃。疸有五∶黃膽、谷疸、酒疸、女勞疸、 
黃汗。身目悉黃，寒熱體倦者，為黃膽。茵陳五苓散。食已如飢，頭眩煩熱身黃者，為谷疸。豬肚丸，實者 
茵陳蒿湯，或龍膽苦參丸。經雲∶食已如飢者，胃疸，即谷疸也。大醉當風入水，心中懊 ，不食慾嘔，面黃 
赤斑者，為酒疸。葛花解酲湯，加茵陳。房勞小腹滿急，額上黑，手足心熱，薄暮發者，為女勞疸。加味四 
君子湯。經雲∶溺黃赤，安臥者黃膽。《正理論》謂得之女勞也。汗出染衣，色如柏汁，因身熱汗出澡浴， 
水入毛孔而成者，為黃汗。黃 湯。既 
分五疸，宜辨陰陽，陽黃多由瘀熱，煩渴頭汗，脈必滑數，陰黃多由寒濕，身冷汗出，脈必沉微。陽黃系胃 
腑濕熱熏蒸，與膽液泄越，上侵肺則發而為黃，其色明如橘子，治在胃、茵陳蒿湯。陰黃系脾臟寒濕不運， 
與膽液浸淫，外漬肌肉，則發而為黃，其色晦如煙熏，治在脾。茵陳四逆湯。陰黃亦有體痛發熱者，但身 
如熏黃，終不似陽黃明如橘子色也。海藏治陰黃，小便不利，煩躁而渴，茵陳茯苓湯。發黃煩躁，喘嘔不渴， 
茵陳陳皮湯。發黃四肢遍身冷，茵陳附子湯。發黃肢體逆冷，腰自汗，茵陳四逆湯。冷汗不止，茵陳姜附湯。 
發黃服姜附諸藥未已，脈尚遲者，茵陳茱萸湯。傷冷中寒，脈弱氣虛，理中湯加茵陳。挾表脈浮，桂枝加黃 
湯。往來寒熱，小柴胡湯加梔子。胸滿嘔吐，小半夏湯。小便利而色白者，仲景作虛勞治。小建中湯。 
一種虛黃，口淡怔忡，耳鳴足軟，神疲無力，人參養營湯。繆仲淳曰∶因勞發黃，用秦艽五錢，酒浸絞汁， 
空心服，或利便止，屢用效。有風黃，其人肥，風不外泄，身不黃，獨目黃者，青龍散。有瘀血發黃，身熱， 
小便自利，大便反黑，脈芤澀，當下盡黑物，桃仁承氣湯。有疫癘發黃，殺人最急，茵陳瀉黃湯、濟生茵陳湯。 
繆仲淳曰∶時行黃膽，用小麥湯。別有黑疸，因女勞傷腎，額色黑，膀胱急，腹脹如水，便黑多溏，硝礬散。 
酒疸下之，久亦成黑疸，目青面黑，心中如啖蒜齏狀，大便正黑，沈氏俱用黑疸湯。若黃變腫脹，必疏導腑 
中濕熱。茯苓滲濕湯去芩、連、艽、葛，加薏仁、大腹皮、雞內金。若絡脈瘀熱發黃，金鈴子散，加分消藥。 
疸久不愈則補脾，參術健脾丸，色疸久，加黃 、扁豆子。總之，黃而不渴易治，渴者難治。初起宜汗，有 
食宜消，溺少宜利，小水利，黃自退。通用化疸湯、當歸白朮湯。久而虛，脈症宜溫補者，養營湯、四君子湯、 
腎氣丸。酒疸多蘊熱，先用清中，茵陳瀉黃湯。加分利，加減五苓散。後必顧其脾陽，香砂六君子湯加枳 子。 
女勞有穢濁，始用解毒，黑疸湯。繼滑竅，二石散。終當峻補腎陰，六味湯。外有黃胖症，與黃膽異。黃膽目 
黃，身不腫，黃胖多腫，其色黃中帶白，目如故，疲倦少神，病源雖同屬脾，然黃膽由濕熱鬱蒸而成，黃 
胖則濕熱未甚，多蟲與食積所致，必吐黃 
水，毛髮皆直，或嗜食生米茶葉土炭，宜四寶丹。有食積則消導，保和丸加紅曲。或健脾去濕藥中，加 
針砂重鎮可效。蓋疸屬暴病，故仲景以十八日為期。黃胖為宿病，有久而不愈者。《正傳》曰∶綠礬丸、褪 
金丸，二方治黃胖病最捷。又勞力受傷，亦成黃胖，能食易飢，疲倦無力，沈氏雙砂丸。俗名脫力黃，此 
又在蟲食黃病之外者。參《沈氏尊生書》。 

<目錄>卷之四\黃膽論治
<篇名>黃膽脈候
屬性：五疸實熱，脈必洪數，其或微澀，悉屬虛弱。《直指》曰∶疸脈緩大者順，弦急而堅者逆。脈小溲利不渴 
者生，脈洪泄利而渴者死。疸毒入腹，喘滿者死，寸口近掌處無脈，口鼻冷者死。 

<目錄>卷之四\黃膽論治
<篇名>附方
屬性：〔黃膽〕\x茵陳五苓散\x 茵陳 蒼朮 澤瀉 豬苓 茯苓 官桂 車前 柴胡 木通 酒疸加葛根、燈心。 
〔谷疸〕\x豬肚丸\x 白朮 苦參 牡蠣 入豬肚，煮爛搗丸。 
〔陽黃〕\x茵陳蒿湯\x 茵陳 山枝 大黃 
〔谷疸〕\x龍膽苦參丸\x 膽草（一兩） 苦參（三兩） 牛膽汁丸。食前大麥芽煎湯下二錢，日三服。女勞加 
梔子（二十枚）。 
〔酒疸〕\x葛花解酲湯\x 見一卷濕。 
〔女勞〕\x加味四君子湯\x 參 苓 術 草 加黃 白芍 扁豆 姜 棗。 
〔黃汗〕\x黃 湯\x 黃 赤芍 茵陳 石膏 麥冬 豆豉 甘草 竹葉 生薑 
〔陰黃〕\x茵陳四逆湯\x 附 姜 草 加茵陳。 
〔陰黃〕\x茵陳茯苓湯\x 茵陳 茯苓 豬苓 滑石 官桂 
〔陰黃〕\x茵陳陳皮湯\x 茵陳 陳皮 白朮 半夏 苓 生薑 
〔陰厥〕\x茵陳附子湯\x 茵陳 附子 甘草 
〔陰黃〕\x茵陳姜附湯\x 即茵陳四逆湯。 
〔陰黃〕\x茵陳茱萸湯\x 茵陳 茱萸 附子 乾薑 木通 當歸 
〔陰黃〕\x理中湯\x 參 術 姜 草 
〔表汗〕\x桂枝黃 湯\x 桂 芍 草 姜 棗 加黃 。 
〔寒熱〕\x小柴胡湯\x 見一卷溫。 
〔嘔吐〕\x小半夏湯\x 夏 姜 
〔虛勞〕\x小建中湯\x 見三卷衄血。 
〔虛黃〕\x人參養營湯\x 見二卷勞瘵。 
〔風黃〕\x青龍散\x 防風 荊芥 生地 首烏 威靈仙 每服一錢。 
〔瘀血〕\x桃仁承氣湯\x 見一卷疫。 
〔疫黃〕\x小麥湯\x 小麥 竹葉 石膏 水煎。 
〔疫黃〕\x茵陳瀉黃散\x 茵陳 葛根 黃連 山梔 白朮 赤苓 白芍 木通 人參 木香 姜 棗 
〔疫黃〕\x濟生茵陳湯\x 茵陳（四錢） 大黃（二錢） 山梔（一錢） 即茵陳蒿湯，而分兩不同。 
〔黑疸〕\x硝礬散\x 硝石 礬石（燒枯） 等分研末，大麥汁服方寸匕。此方散鬱熱，解腎毒，出仲景。 
〔泄毒〕\x沈氏黑疸方\x 茵陳（四兩，搗汁） 花粉（一斤，搗汁） 和服，黃水自小便下，此沈金 
鰲制以泄疸毒。 
〔諸疸〕\x茯苓滲濕湯\x 茵陳 茯苓 豬苓 澤瀉 白朮 蒼朮 陳皮 黃連 山梔 秦艽 防風 葛根 
〔絡瘀〕\x金鈴子散\x 見三卷郁。 
〔久疸〕\x參術健脾丸\x 見三卷腫脹。 
〔通治〕\x化疸湯\x 茵陳 蒼朮 茯苓 豬苓 木通 山梔 薏仁 澤瀉 酒疸加葛根，女勞加當歸、 
紅花。 
〔通治〕\x當歸白朮湯\x 歸 術 苓 夏 芩 枳 草 茵陳 棗仁 前胡 
〔溫補〕\x腎氣丸\x 見二卷虛損。 
〔滲濕〕\x加減五苓散\x 五苓散加茵陳，減肉桂，見一卷溫。 
〔脾陽〕\x香砂六君子丸\x 見三卷嘔吐。 
〔女勞〕\x二石散\x 滑石 石膏 等分為末，大麥汁服。 
〔補陰〕\x六味丸\x 見一卷中風。 
〔黃胖〕\x四寶丹\x 使君子肉（二兩） 檳榔 南星（各一兩） 蜜丸。 
吃生米加麥芽，吃茶葉加細茶，吃土加堊土，吃炭加黑炭，沙糖水送下。 
〔食滯〕\x保和丸\x 見二卷痰飲。 
〔黃胖〕\x綠礬丸\x 綠礬（炒白） 五倍子（炒黑） 神曲（炒黃） 針砂（醋淬） 薑汁煮棗肉為丸， 
酒下。 
〔黃胖〕\x褪金丸\x 針砂 香附（各六兩） 白朮 蒼朮（各二兩五錢） 陳皮 神曲 麥芽（各一兩五錢） 
濃朴 甘草（各一兩） 麵糊丸，米湯下。 
〔脫力〕\x沈氏雙砂丸\x 針砂（四兩，炒紅醋淬） 砂仁（一兩，生研） 香附（便制，五錢） 
皂礬（麵包 紅，一兩） 大麥粉（三升） 木香（生研，一兩） 元棗（一斤），煮肉為丸。 

<目錄>卷之四\黃膽論治
<篇名>黃膽脈案
屬性：許 傷精發黃，頭眩面浮，腰膝乏力，足心如烙，脈洪大而虛。用薛氏六味丸，君茯苓，去澤瀉，加生 
地、牛膝（酒蒸熟）、蓮子、薏仁，湯丸兼服，飯後用甘菊（炒）、黑山梔、嫩桑葉、鈎藤泡湯，服數月而痊。 
貢 勞傷元氣，發黃，食減氣少，目黃面晦。仿仲景法，以黃 建中湯去桂、參，入參苓白朮散治之， 
效。後服蓮子、薏米、紅棗等調理，此專調補脾元，不與諸疸例治，若一例茵陳，梔子滌除濕熱，恐變成脹 
滿矣。 
石 陽黃乃從熱化，瘀熱在里，蒸動膽液，泄而為黃，明如橘子，今目黃面色亮，頭眩，胸痞不渴， 
肢倦少力，手足心熱，大腸結，遇勞則甚，脈右大左虛濡。雖系濕甚生熱，然平人脈大為勞，且疸久不愈， 
乃勞力傷氣之候。用補中參滲濕法，潞參、茯苓、薏米、於術（各錢半）、雞內金、茵陳、針砂（各二錢）、 
山梔、甘菊、丹皮（各一錢）、炙草（五分）。數服眩痞除，食頗加，去甘菊、山梔，加黃 、白芍（俱炒，二錢）、 
蓮子（炒，十粒）。又數服，黃漸退。 
某 長夏暑濕外蒸，水谷內蘊，脾陽失運，頭眩欲嘔，面如熏黃，食入作脹，午後煩而溺赤，脈濡， 
左略大。先宜釐清法，羚羊角、山梔、茵陳、赤茯、薏仁、制半夏、砂仁殼、滑石、石斛、車前子、燈心， 
三服諸症已減。改為濃朴（姜制）、枳殼（炒）、陳皮、 
大腹皮、薄荷、茵陳，二服脹除，黃未退，欲速。更醫，用沉香、焦術等燥品，忽發顴疸，又用犀角、黃連， 
午前後潮熱，用生地、知母，黃勢更劇，面晦黑，寒熱額汗，腹滿嘔瀉，舌苔膩白，膈有粘涎。復商治，予 
謂此濕勝也。濕壅則生熱，治宜滲濕。用四苓散加半夏曲、橘白、薏仁、煨姜，午前服瀉減，嘔沫猶是，暑濕 
交蒸，濁涎失降，脈見濡數，亦熱從濕化象也。更用胃苓湯去白朮，加制半夏、生薏仁、煨姜，其蒼朮（生用） 
鍋巴湯煎，嘔止瀉少，惟煩熱之起伏，隨太陽之升沉，午未特甚，則濕去而熱留也。因用黃芩、丹皮、山梔、 
赤苓、地骨皮、栝蔞根汁，加六一散（一錢）沖服。瀉熱悉止，惟神倦嗜臥，臥覺口燥，津不上朝於肺。用參、 
麥入加味逍遙散內，扶元生津，兼散鬱蒸，脈息乃平，惟左關較大。仿《石室秘錄》，用白朮（五錢）、茯 
苓（三錢）、薏仁（一兩）、龍膽草、山梔、茵陳（各一錢）、潞參、黃 （各二錢）、燥脾濕，培真元， 
佐瀉火，後仍欲速效，誤服前醫滋陰之劑，遂成不治。 
薛 脾虛傷濕，病發陰黃，數年面浮足腫，頭眩唇白，便後血，與調補藥稍愈。近便血雖止，溏而不爽， 
小水短數，腹大而硬，身熱體倦，脈細小濡數。與補中升提佐以淡滲，腿足腫退，脈較有神。繼與潞參、生術、 
赤苓、丹皮、黑山梔、茵陳、牡蠣、升麻。大便爽，熱較輕，中脘偶痛。去丹、梔、升、術，加木香、陳皮、 
白芍，痛除。改用腎氣湯去山萸、澤瀉、附子，加炮姜，腹漸軟，後因不慎於口，競以脹終。 
耿 久疸神疲，頭眩面浮，不時熱渴，脈虛大陽浮不斂。宜攝陰和陽。牡蠣、白芍、五味、洋參、熟地、 
麥冬、石斛、櫓豆皮，數服效。 
錢 黃膽傷食，腹脹溺黃，用健脾分消之品，加入茵陳湯，腹脹如故，擬陽明胃腑瘀熱鬱蒸。用禹餘糧 
（醋 ，七次）、生地、松蘿茶（各四兩）、綠礬（ ，一兩）、棗肉（煨），研搗為丸。服愈。 
唐 童年面黃，能食目眩，發熱不時，由濕甚生熱，熱蒸變黃，胃熱谷消，此為谷疸。宜豬肚丸。 
入秋，食後脹眩便溏，脈虛小，熱與濕搏，由太陰不運，少陽化風。主理脾陽，佐以熄風。生白朮、潞參、 
陳皮、薏仁、雞內金、半夏曲（俱炒）、茵陳、赤苓、 
甘菊（炒）、天麻（煨），服愈。 

<目錄>卷之四
<篇名>瘧症論治
屬性：瘧疾四時皆有，而多發於夏秋。以夏傷於暑，汗出腠開，當風浴水，受淒滄之水寒，及秋遇涼風束之， 
裹邪不能外越，則隨經絡以內薄，舍於臟腑募原之間。居半表半里。與日行之衛氣相值，而瘧作焉，當其邪正 
交爭，並於陰，則中外皆寒。經所謂起於毫毛伸欠，寒慄鼓頷，腰脊俱痛也。並於陽，則外內皆熱。經所謂 
頭痛如破，渴欲冷凍飲料也。極則陰陽俱衰，衛氣相離，故病得休，衛氣集，則復作。經雲∶衛氣日行於陽， 
夜行於陰，瘧邪得陽而外出，得陰而內搏，是以日作。邪氣之舍深，內搏於陰，陽氣獨發，陰邪內着，陰與陽 
爭，不得出，故間日作。邪氣內搏五臟，橫連募原，其道遠，其氣深，其行遲，不能與衛氣俱出，故間日乃作。 
其間二日者，邪氣與衛氣客於六腑，有時相失，必休數日乃作也。淺者邪發三陽，隨衛氣以出，則日一作。 
深者邪舍三陰，不能隨衛氣並出，或間日間二三日而作。病深者作愈遲。以瘧邪有在經在腑在髒之別也。《己 
任編》雲∶臟腑相接處，有虛界之募原。而虛界中，復有剛柔筋脈。其為某臟腑之筋，即為某臟腑之病，究之 
臟腑瘧病，皆募原伏邪之氣所遷移，間日間二三日，募原有遠近耳。故邪傳陽分，則作日早，邪陷陰分， 
則作日晏。經曰∶邪客風府，循膂而下，與衛氣一日夜會於風府，日下一節，故其作晏，其出風府，日下一節，二 
十五日下至 骨。二十六日，入於脊內，注於伏膂，其氣上行，九日出缺盆，其氣日高，故作日乃益早。風 
府在項後，入髮際一寸，項骨三節，脊骨二十一節，其二十四節下為尾 骨。邪自風府日下一節故發晚，二十五日 
至骨，二十六日邪復自後而前，入脊內注伏膂，循脊上行，無關節之阻，故九日出缺盆，其氣日高，自陰就 
陽，邪日退，故作漸早。治者須從陰分提出陽分，作日早則易瘳。無汗欲使有汗，散邪為主而兼補。汗多欲令 
汗少，養正為主而兼散，尤必分經以論治。足太陽瘧，腰痛頭重，寒從背起，先寒後熱，熱止汗出，難已。 
羌活黃芩湯加減。足少陽瘧，身體解 ，見人心惕然，熱 
多，汗出甚，小柴胡湯加減。足陽明瘧，頭痛渴飲，洒淅寒甚，久乃熱，熱去汗出，竹葉石膏湯加減。足 
太陰瘧，不嗜食，寒多善嘔，熱甚則渴，桂枝湯加減，參入建中湯。足少陰瘧，腰痛脊強，口渴嘔吐，寒從 
下起，熱多寒少，病難已。桂枝人參白虎湯，後加鱉甲、牛膝。足厥陰瘧，腰痛少腹滿，小便不利，數便，先 
用三黃石膏湯，後用鱉甲牛膝湯加減。此論六經瘧也。若邪深伏，則為五臟瘧。如肺瘧令人心寒，寒甚熱， 
善驚。桂枝加芍藥湯。心瘧令人煩心。欲得清水，反寒多，不甚熱。桂枝黃芩湯。肝瘧令人色蒼，面色青，太 
息，狀若死。四逆湯。脾瘧令人寒，腹中痛，熱則腸鳴，鳴已汗出。小建中湯，橘皮散。腎瘧令人灑洒然，腰 
脊痛，大便難、手足寒。歸芍桂枝湯。其在腑則胃瘧，令人善飢而不能食，食而支滿腹大。二陳湯加枳殼、 
草果。既辨六經臟腑，更審六淫所傷輕重。如風瘧脈浮大，春夏為多。感風而得，惡風自汗頭痛，風為陽邪， 
故先熱後寒。宜紫蘇、川芎、白芷、姜皮等。寒瘧脈緊盛，秋冬為多。乘涼浴水，感寒而成，惡寒無汗， 
寒為陰邪，故先寒後熱。宜桂枝、生薑、濃朴、草果等。暑瘧脈虛受暑，熱熾煩冤，邪傷上焦肺氣，發必寒 
輕熱重，唇燥舌絳，渴喜冷凍飲料。盛暑發者，白虎湯，虛加人參、麥冬。秋涼伏暑發者，杏仁、貝母、花粉、黃 
芩、半夏、知母、青蒿等。濕瘧脈濡緩，面浮身痛，脘悶不飢，嘔惡，邪阻中焦脾絡，發必寒重肢冷， 
舌白苔膩，喜熱飲，大便不爽，忽秘忽溏，為濕結氣痹。宜半夏、濃朴、白蔻、草果、薏苡、滑石、茯苓、 
通草。或胃苓湯去桂、草。其濕熱交蒸阻氣，泄熱滲濕，審其重輕，切忌柴葛劫津。宜杏、朴、芩、夏、橘紅、 
生薑、竹茹、麥冬、栝蔞、枳殼。癉瘧但熱不寒，由陰氣先傷，陽氣獨發，壯熱少氣煩冤，手足熱，欲嘔， 
邪內藏於心，外舍肌肉，令人消爍肌肉。宜甘寒生津。生地、麥冬、知母、竹葉、丹皮、杏仁、貝母、花粉、 
梨汁、蔗漿。盛暑發者，白虎湯。溫瘧脈如平人，但熱不寒，骨節煩疼，時嘔。《金匱》用桂枝白虎湯。 
若溫邪兼濕，宜半夏、杏仁、蔻仁、滑石，俱忌柴葛升舉。牝瘧多寒，《金匱》用蜀漆散。宜酌用二陳湯加姜、 
桂枝。牝瘧邪伏於腎經氣分。寒瘧邪伏於膽經營分。若但寒不熱，柴胡薑桂湯。 
痰瘧素脾虛多痰，瘧熱又能蒸痰，胸悶欲嘔。熱痰君貝母，佐以竹茹、橘紅、栝蔞霜、茯苓皮。寒痰君白朮， 
佐以半夏、陳皮、薑汁、蘇子。食瘧飲食生冷不節，致寒熱較重，飢不思食，滿悶腹疼。養胃湯減參術。瘴 
瘧嶺南氣炎，感受山嵐澗溪之毒，乍寒乍熱，迷悶發狂，須祛瘴滌痰。平胃散加減。疫瘧因染時邪，寒熱成瘧， 
其症沿門合境。達原飲、五瘟丹、不換金正氣散。鬼瘧夜發，為邪入血分，宜升散營中之邪。內補建中湯加升、 
柴、生首烏。脾虛者，補中益氣湯。勞瘧病久延虛， 羸氣怯，因勞輒發，寒熱模糊，最難調治。補中益氣 
湯加牛膝、鱉甲、制首烏。瘧母久病失調，邪入肝經，挾瘀血痰涎，脅下結塊，宜疏通血絡。用鱉甲、桃仁、 
蓬術、牡蠣，加金鈴子、歸須、延胡、桂枝、甲片，或鱉甲煎丸。虛人瘧母，宜補劑兼疏散藥。瘧疾變痢， 
因暑濕迫注，失於解散，由經入腑，宜表里分消。用柴胡、半夏、黃芩、枳殼、陳皮、紅曲、滑石、茯苓、 
炙甘草。連進大劑，以痢愈為度，瘧亦止，此治諸瘧之大概也。此外又有似瘧非瘧，同一惡寒發熱，或寒熱 
往來，最宜詳辨脈症虛實，勿以陰陽內損之初症，誤認瘧邪，輕用表散。如小柴胡湯、祛瘧飲之類。若脈症皆 
虛，即宜黃 建中湯、補中益氣湯，升、柴少用。血虛發熱者，逍遙散。蓋陽虛則惡寒，陰虛則發熱。凡傷 
寒後，及大病後、產後勞怯等症，俱有寒熱往來，或一日一二發，俱宜作虛治。以瘧之寒熱有定時，雜症之寒 
熱無定時為辨。論中治法有未備者，參觀後論。 

<目錄>卷之四\瘧症論治
<篇名>瘧疾脈候
屬性：瘧脈自弦，弦數多熱，弦遲多寒，弦而浮大可吐，弦短傷食，弦滑多痰。微則為虛，代散者死，遲緩者愈。 
《入門》曰∶衛虛則先寒，營虛則先熱。表邪多則寒多，里邪多則熱多，表里相半，則寒熱相等。 

<目錄>卷之四\瘧症論治
<篇名>附方
屬性：〔太陽〕\x羌活黃芩湯\x 羌 芩 陳 草 前胡 豬苓 知母 
口渴加麥冬、石膏。 
〔少陽〕\x小柴胡湯\x 見一卷溫症。口渴去半夏，加麥冬、石膏。 
〔陽明〕\x竹葉石膏湯\x 見一卷傷風。痰多加橘紅、貝母。 
〔太陰〕\x桂枝湯\x 桂 芍 草 姜 棗 
〔太陰〕\x建中湯\x 見二卷衄血。 
〔少陰〕\x白虎湯\x 見一卷中風。加人參，名人參白虎湯。加桂枝，名桂枝白虎湯。 
〔厥陰〕\x三黃石膏湯\x 見一卷疫。 
〔厥陰〕\x鱉甲牛膝湯\x 鱉甲 牛膝 當歸 陳皮 柴胡 熱甚加麥冬、石膏，口渴加花粉。 
〔肺瘧〕\x桂枝加芍藥湯\x 桂 芍 草 姜 棗 倍芍藥用。 
〔心瘧〕\x桂枝黃芩湯\x 即桂枝湯加黃芩。 
〔肝瘧〕\x四逆湯\x 附子 姜 草 
〔脾瘧〕\x橘皮散\x 橘紅、薑汁浸者，焙乾研末，棗湯下三錢。 
〔腎瘧〕\x桂枝加歸芍湯\x 即桂枝湯加歸、芍。 
〔胃瘧〕\x二陳湯\x 見一卷中風。 
〔風瘧〕\x芎蘇飲\x 見二卷咳嗽。 
〔寒瘧〕\x露姜煎\x 生薑四兩，搗汁露一宿，凡治瘧湯劑露一宿者，取白露降則暑熱除之意。 
〔暑瘧〕\x白虎湯\x 見一卷中風。 
〔濕瘧〕\x柴平煎\x 小柴胡湯合平胃散。 
〔濕瘧〕\x胃苓湯\x 見一卷中風。 
〔濕熱〕\x白虎蒼朮湯\x 見一卷中風。 
〔牝瘧〕\x蜀漆散\x 蜀漆 雲母（燒二晝夜） 龍骨（ ） 研末水調。 
〔寒瘧〕\x柴胡薑桂湯\x 柴 姜 桂 芩 草 花粉 牡蠣 
〔食瘧〕\x養胃湯\x 參 術 陳 夏 苓 朴 砂 曲 丁香 木香 藿香 麥芽 草 蓮子（各七分） 
加姜。 
〔滌痰〕\x平胃散\x 見一卷中風。 
〔疫瘧〕\x達原飲\x 見一卷疫。 
〔疫瘧〕\x五氳丹\x 芩 連 柏 草 香 附 紫蘇 用大 
黃熬膏為丸，辰砂、雄黃為衣。 
〔疫瘧〕\x不換金正氣散\x 平胃散加半夏、藿香。 
〔鬼瘧〕\x內補建中湯\x 黃 建中湯加當歸。 
〔補氣〕\x補中益氣湯\x 見一卷中風。 
〔瘧母〕\x鱉甲煎丸\x 鱉甲灰（酒浸煮汁，一兩二錢） 柴胡 白芍 丹皮 蟲 烏扇 鼠婦 蜣螂（各四錢） 
桂枝 阿膠（各三錢） 黃芩 桃仁 乾薑 大黃 半夏 人參 濃朴 蜂房 石葦 紫葳（各二錢） 葶藶 
瞿麥（各一錢五分） 赤硝（一兩） 以鱉甲汁為丸。 
〔散邪〕\x祛瘧飲\x 柴 蘇 檳 陳 楂 枳 草 二母 水煎，露一宿。 
〔散郁〕\x逍遙散\x 見一卷火。 

<目錄>卷之四\瘧症論治
<篇名>瘧脈案
屬性：甲申予館新洲，長夏感暑兼濕，瘧間日發，寒熱俱重，涎沫甚多。用平胃散加柴胡、制半夏、神曲、赤苓， 
二服愈。又乙酉感風成瘧。經曰∶風淫於內。治以辛涼，用芎蘇飲去干葛、木香，加薄荷、姜皮。一服愈。 
胡 伏暑發寒熱如瘧，頭暈脘痞，此暑邪挾濕，阻遏氣分，故汗止在胸前，宜辛涼解散。用梔豉湯加杏仁、 
枳殼、黃芩、半夏、栝蔞、滑石。數服而平。 
族婦 暑症轉瘧，寒微熱甚，汗多頭眩便硬。用竹葉石膏湯去參加知母，服愈。 
毛 熱症未愈，復因邪滯，惡寒怯風，胸滿腹脹，午前寒熱如瘧，至夜乃汗，右關尺浮滑，症兼表里，治宜 
經腑疏解。用柴胡、半夏、薄荷、蘇梗、陳皮、濃朴、赤苓、神曲、生薑。二服諸症退。去薄荷，加黃芩、 
砂仁殼、雞內金（炙）。數服全愈。 
侄 寒瘧吐瀉，脈遲虛。用理中湯加半夏、茯苓、砂仁、神曲、薑汁。一服吐瀉止，瘧輕，診脈虛而少力， 
此中氣不足也。令與稀糜，用補中益氣湯，神爽思食瘧止。又服四君子湯加黃 （炙）、砂仁，愈。 
李 秋瘧背寒肢厥，從卯時冷至酉方熱，夜半無汗自退，不 
飢不食倦臥。仿陳遠公解寒湯，潞參、於術、川附（炙）、川芎、柴胡、桂枝、草果（煨研）、姜、棗。煎 
服得汗而寒減，去川附，加半夏、谷芽、陳皮、當歸。思食瘧止。（此症與丹溪所治少年足冷瘧相似，但彼由 
接內，此系陽虛。） 
王 咳嗽痰多，右膊痛，瘧間日發，脈浮緩，此為肺瘧。得之浴後當風，經所謂夏傷於暑。汗大出， 
腠理開發，因遇夏氣，淒滄之水寒，藏於腠理皮膚之中，秋傷於風，則病成也。肺主皮毛，故為肺瘧。用柴胡 
湯合二陳，去黃芩，加防風、蘇葉、桑皮、杏仁、姜、棗煎，數服愈。 
侄 間日瘧寒熱俱重，頭痛背寒，肢麻肋悶，嘔惡痰多，由濕熱阻遏氣分。白蔻仁、濃朴（各五分）、 
廣皮、枳殼（各一錢）、半夏、茯苓（各二錢）、青蒿（八分）、杏仁（錢半）、栝蔞、竹茹（各錢二分）、 
煨姜（二錢），一服脘悶已展，嘔惡亦除，痰降便通，濕熱去，瘧自止。杏仁、半夏（各錢半）、赤苓（二錢）、 
栝蔞、枳殼、橘紅、甘菊（各八分）、蔻仁（三分）、竹茹（一錢）、嫩桑葉（三錢），一劑瘧止。前用溫 
膽湯愈瘧，尚不嗜食，大便難，脘中欠爽，病在左關不和。因之腸腑失降，用兩和厥陰陽明。白芍、旋復花、 
陳皮、半夏、栝蔞仁、牡蠣粉、杏仁、竹茹、枳實汁，再服悉平。 
族孫 胎瘧停滯。用寸金丹三錢，薑湯服，二次愈。 
本 間日瘧偏頭痛連齒，夜煩不寐，症由膽火升越，震動心主，致神憒語錯，必熄膽絡風火，瘧邪自已。 
鈎藤、鱉甲（各二錢）、山梔、丹皮、麥冬（各一錢）、黃芩、連翹（各七分）、半夏（青鹽炒，一錢半）、 
夜交藤（五錢），日二服，兼下牛黃清心丸，瘧輕，改用烏梅（二枚）、赤苓、生首烏（各三錢）、鱉甲（二錢）、 
牛膝、當歸、丹皮（各八分），一啜而止。 
梁氏 粵產，地暖氣泄，客居黃河以北，風土迥殊。今夏秋暑雨蒸淫，感症成瘧，寒熱煩滿，微汗， 
以濕瘧治。仿古柴平湯，用柴胡、黃芩、半夏、茯苓、枳殼、山梔、茅術（生）、濃朴、陳皮、姜、棗。 
二服汗透，寒熱減，改用清暑退邪，前方去茅術、朴、枳，加青蒿、香薷、薄荷，再劑而愈。 
某 瘧間日發，寒重熱輕，汗多神倦，發時頭不痛，口不渴，但凜寒拘急，肢冷髀酸。老人氣虛有痰， 
此非暑非風，乃虛邪入 
絡，名曰勞瘧。先時勿食，汗後服保元湯扶正以逐絡邪。參、 、術，草、歸、陳、鱉甲（炙）、 
柴胡、半夏、威靈仙、姜煎，一啜遂止。 

<目錄>卷之四
<篇名>陰瘧論治
屬性：前論瘧邪伏於募原，淺者客三陽經，深者入三陰經。夫臟腑之經，各有界絡。邪在某經，即某經瘧。因 
邪有淺深，舍有遠近，行有遲速，故衛氣相值，有日發，間一日二日而發之殊。間一日發，與日發者治法同， 
病亦易愈。惟間二日為難治，以伏邪深入三陰，故名陰瘧也。足太陰脾，足少陰腎，足厥陰肝，其經深遠。 
三陽瘧多發在夏至後，處暑前。三陰瘧多發在處暑後，冬至前。發愈晚者去亦遲，以氣令收肅故也。其發時 
亦不定，有前間一日，忽間二日發者，有前間二日，忽一日夜兩發者，有連發二日，中間一日者，有間三日發 
不爽者，或不忌口，不節勞，伏邪旁溢界絡，皆能致之，否則發期錯亂，乃將愈之兆矣。陰瘧主治之法， 
惟和營調衛兼疏邪，勿期速效用劫劑，如常山飲、七寶飲。每見用常山、巴霜劫痰得效者，面色熏黑，留邪 
在里，後多變成癆熱鼓脹不治，良可恨悼，因前論治法未盡，而申之。凡通治諸瘧，初起宜散邪，露姜煎。 
往來寒熱，小柴胡湯。寒多者，小柴胡湯加桂枝。寒少熱多，清脾飲。濕盛，平胃散。痰多，二陳湯、二 
妙丸。濕盛嘔瀉，平胃散合四苓散，加砂仁、半夏。濕熱俱盛，清中驅瘧飲。暑熱兼濕，香薷飲加黃芩、半夏、 
赤茯、滑石。伏暑秋瘧，黃芩、知母、花粉、栝蔞、枳殼、竹茹。熱瘧心下痞結，半夏瀉心湯、小陷胸湯加減。 
此諸瘧通治法。若陰瘧邪深，本不在表，三五發後，乘元氣未衰，用陳香櫞大者全個，挖小蓋，入水飛雄黃五 
錢，納蓋，銅絲紮好，炭火 ， 時煙出，勿令雄黃走出，存性研末。病者隔夜勿食，明晨開水下，以箸探喉， 
吐盡膠痰。再服再吐，半日，飲粥湯吐止。頑痰既去，隨服補劑，歸脾湯加減，效。如未止，寒熱必輕，截 
瘧飲立效。勿用常山等。延久必虛，專養正卻邪，補中益氣湯加半夏。如未止，熱重於寒，用丹皮、鱉甲、 
白芍、當歸、何首烏。寒熱夜甚，何首烏散加歸 
身。發時漸晏，大劑補中湯內升麻、柴胡少用。寒從背起，陽虛汗泄，人參、黃 、桂枝、炙草、茯神、大棗、 
鹿膠、牡蠣。熱盛傷陰，遺精便血，固本丸加白芍、首烏、阿膠。營衛兩虛，人參養營湯，或何人飲。脾陽虛， 
食不化，六君子湯、四獸飲，俱加砂仁、神曲、谷芽，甚者理中湯。脾陰陽俱虛，歸芍六君子湯加首烏。胃陰 
虛，不飢不食，人參、玉竹、麥冬、白芍、石斛、薏苡、烏梅、半夏。脾胃兩虛，肢寒泄瀉，附子理中湯、 
參苓白朮散。邪入厥陰，嘔沫腹痛，蛔動肢厥，半夏瀉心湯去參、草、大棗，加牡蠣、白芍、濃朴、烏梅。 
久瘧腎陰虛，面赤口渴，六味湯加五味、白芍、肉桂。腎水火俱虛，瘧久成癆。養營湯吞八味丸。虛人瘧母， 
不治成脹，四獸飲加鱉甲、當歸尾、桂心。元氣猶壯，癖積左脅下，鱉甲飲子。不應，何膝煎。瘧久邪結血絡， 
左脅脹痞，連及少腹，治宜通絡，守補無效。桃仁、丹皮、鱉甲、歸尾、桂心、甲片、延胡。通其血絡，痞脹 
乃除，再用補劑，自獲全愈。 
《己任編》曰∶凡瘧將發時，與正發之際，勿施治，治亦無效。必待陰陽升極而退，此邪留所客之地，乃 
可服藥治之。且當未發前二三時，迎而奪之。 
凡小兒胎瘧，不能服藥，用黃丹（五錢）、生明礬（三錢）、胡椒（二錢五分）、麝香（少許）。共研末， 
以好醋調敷手心，男左女右，以絹包手掌，藥發自汗而愈。 
凡小兒未進穀食者，患瘧久不止。用冰糖濃煎湯餵之，最驗。出徐忠可《金匱》注。 

<目錄>卷之四\陰瘧論治
<篇名>附方
屬性：〔劫痰〕\x常山飲\x 常山（酒浸，炒，二錢） 草果 檳榔 知母（各一錢） 貝母（錢半） 甲片（一錢） 
烏梅（二個） 
〔劫濕〕\x七寶飲\x 常山 草果 檳 朴 青 陳 草 水酒煎，露。 
〔散寒〕\x露姜煎\x 見本卷瘧。 
〔寒熱〕\x小柴胡湯\x 見一卷溫。 
〔熱多〕\x清脾飲\x 朴 術 苓 夏 青 草 柴胡 草果 黃芩 姜 
〔濕盛〕\x平胃散\x 見一卷中風。 
〔痰多〕\x二陳湯\x 見一卷中風。 
〔消痰〕\x二妙丸\x 橘紅 半夏 神曲和丸。 
〔滲濕〕\x四苓散\x 五苓去桂，見一卷溫。 
〔濕熱〕\x清中驅瘧飲\x 柴 芩 枳 朴 青 陳 術 夏 山楂 草果 姜 
〔暑瘧〕\x香薷飲\x 見一卷中風。 
〔痞熱〕\x半夏瀉心湯\x 見一卷溫。 
〔結熱〕\x小陷胸湯\x 黃連 半夏 蔞仁 
〔補脾〕\x歸脾湯\x 見二卷勞瘵。 
〔截邪〕\x截瘧飲\x 黃 （二錢） 參 術 苓（各錢半） 砂仁 草果 橘紅（各一錢） 五味（三分） 
甘草（六分） 烏梅（三個） 姜（三片） 棗（二枚） 
〔養正〕\x補中益氣湯\x 見一卷中風。 
〔夜熱〕\x何首烏散\x 生何首烏（五錢） 青陳 草（各一錢） 姜（七片） 大棗（三枚） 露一宿。 
〔陰陽〕\x固本丸\x 見一卷中風。 
〔營衛〕\x養營湯\x 見二卷勞瘵。 
〔營衛〕\x何人飲\x 首烏 人參（各三錢） 當歸 陳皮（各二錢） 姜（三片） 
〔陽虛〕\x六君子湯\x 見一卷中風。 
〔補截〕\x四獸飲\x 六君子湯加 烏梅 草果 姜 棗 
〔陽虛〕\x理中湯\x 見一卷中風。 
〔補脾〕\x歸芍六君子湯\x 六君子湯加歸、芍。 
〔脾胃〕\x參苓白朮散\x 見三卷睥胃。 
〔吐蛔〕\x烏梅丸\x 見三卷嘔吐。 
〔陰虛〕\x六味湯\x 見一卷中風。 
〔陽虛〕\x八味湯\x 見一卷中風。 
〔氣癖〕\x鱉甲飲子\x 鱉甲 術 檳 朴 芎 芍 陳草 烏梅 草果 姜 棗 
〔血癖〕\x何膝煎\x 首烏（制二兩） 牛膝 鱉甲（醋炙，各一兩） 當歸（五錢） 
橘紅（三錢） 虛加人參，發日空心服。 

<目錄>卷之四\陰瘧論治
<篇名>陰瘧脈案
屬性：房弟 陰瘧寒熱俱重，汗多不寐，氣促，腹痛大便頻，左脈微軟，右關尺弦長，此脾虛肝乘而心陽不攝 
也。用法宜以溫通甘緩，兼佐酸泄，理中湯加茯神、龍眼肉、草蔻、肉蔻、白芍。三服而神爽，痛瀉止， 
寒熱亦減。繼用歸脾湯丸加山藥、蓮子、何首烏等，漸瘳。 
毛 三瘧早用截劑，寒熱無定，頭汗冷，呃逆，沫吐青色，面慘黑，手足厥，脈沉數小。乃邪入厥陰， 
在里瘀濁上犯清道，治先通陽泄濁。用吳茱萸湯加丁香、乾薑、制半夏、青皮、茯苓，濁逆已止。嗣用四逆湯， 
肢和，瘧二日發，用四獸飲，寒熱漸輕，接服八珍丸料加首烏、牛膝、砂仁、半夏、薑汁、煮棗肉為丸。 
病除。 
朱 深秋瘧發三陰，頭眩，熱甚不渴，溺痛，右脈較大。必系暑濕伏邪內蘊，昔人治瘧無汗須令有汗， 
乃邪從外泄。今值霜降，氣令收肅，雖用辛解，邪不得越，尚難穩許愈期。紫蘇、半夏、青蒿、石斛、生薏仁、 
當歸、鮮何首烏、知母，數服微汗，寒熱減，右脈平，兩關稍虛，治宜扶正兼去邪。六君子湯加鮮何首烏、 
炙鱉甲、當歸、知母以清透營分，加姜、棗煎服，得痊。 
錢氏 懷妊六月余，客歲陰瘧未止，因食牛脯，腹滿不飢，穀食亦脹，致寒熱沉綿，盛暑怯寒，衣絮無 
汗。此衛陽大衰，腑失通降，正虛邪錮，須防胎損，治宜溫衛通腑，忌用 術守補。潞參、鹿膠、當歸、茯苓、 
草果、煨姜、炒楂肉、半夏、陳皮。六服瘧止。 
族某 三日瘧經年未止，處暑後燥氣加臨，日發寒熱，食頃煩嘈乾嘔，色悴甚，渴眩痔痛。此燥熱傷 
陰，胃液虛而陰火上乘下迫也。仿甘露飲意。用生地黃（炒）、知母（酒炒）、麥冬、石斛、花粉、生白芍、 
阿膠（水化），數服症退，用何人飲瘧止。 
朱 三陰瘧發日晏，脘痞嘔酸，乃半夏瀉心湯症耳。猶服知母、烏梅、穿山甲等苦酸透絡截劑，遂令 
寒熱無汗，三日兩發， 
舌有蟹爪紋，是脾臟寒水旁溢支絡，別成窠臼，一增為兩，求輕反重矣。宜六君子湯溫脾以運濕，水濕去則寒 
熱輕，不致邪傷肝腎，延成羸怯。潞參、於術、雲苓、陳皮、半夏姜制、砂仁、草果、煨姜。數服已去其一， 
仍二日一發，又數服，發益早，即寒熱亦微。以原方藥制末，加牛膝（炒），去草果，用薑汁和棗肉為丸，服 
愈。 
房弟 三日瘧初發，寒痰甚多。先令將陳香櫞去蒂，納明雄黃（五錢，水飛研），炭火 （勿令煙泄）， 
存性，共研細，空心開水下。臥片時，以箸探吐痰涎，再服再吐，（能吐出膠痰更好。）吐半日，飲粥湯吐 
止，病癒後，調補元氣以杜復發。 
李 患前症夜發。用何首烏散，後以勞力鼻衄，寒止熱甚，治宜和陰透邪。烏梅肉（二錢）、白芍（三錢）、 
知母（酒炒，錢半）、鱉甲（炙，三錢）、生首烏（四錢）、生地黃（二錢半）、牛膝（酒蒸，錢半）， 
數服而止。（此酸味可以和陰，陰藥可以透邪。） 
秦 陰瘧誤藥，寒熱纏綿，無汗，面浮腹腫，眼色如金，肉黃便瀉，脈左沉緩，右虛濡，水濕漬里溢膚， 
勢成痞脹。用分消法。大腹皮、茵陳、制半夏、生薏仁、茯苓（各二錢）、蘇梗、陳皮、谷芽（各一錢）、 
枳殼、砂仁（各八分）、濃朴（五分）、姜（三錢）、車前子（五分），溺爽汗出，諸症俱退，去蘇梗、枳、 
朴、加雞內金（炙三錢）、於術（炒一錢。）仿利水實脾法得愈。 

<目錄>卷之四
<篇名>霍亂論治
屬性：霍亂多發於夏秋之交，其症煩滿腹痛，上吐下利、頭痛身熱、揮霍撩亂，甚則轉筋入腹，四肢逆冷。良 
由起居冷熱不調，飲食生冷失節，清濁相干，水谷不化。邪在上焦則吐，在下焦則利，在中焦則吐利交作， 
謂之濕霍亂。若胸腹絞痛，欲吐不吐，欲瀉不瀉，煩躁悶亂，俗名攪腸痧，即為乾霍亂也。故經曰∶清氣在 
陰，濁氣在陽，營氣順行，衛氣逆行，清濁相干，亂於腸胃，則為霍亂。又曰∶厥氣上逆，則為霍亂。古今 
論治不一，大約因濕土為風木所克，又為炎暑蒸郁。故嘔吐者，暑熱之變。泄瀉者，濕土之變。轉筋者，風木之 
變。其間更多飲食停滯，氣不升降而 
成。經曰∶太陰所至，為中滿霍亂吐下，土郁之發，民病嘔吐霍亂注下，此言受濕霍亂。又曰∶歲土不及， 
風乃大行，民病霍亂飧泄，此言風木克土為霍亂。又曰∶熱至則身熱霍亂吐下，此言受熱霍亂。論治霍亂者， 
劉河間主火熱。孫真人主食積。丹溪以為外感內積，陽不升，陰不降，張子和主風濕 三氣，合而為邪。張景 
岳主寒邪傷髒。李士材兼主濕熱風暑虛實，分別治。羅謙甫專主氣不和，用地漿治。戴復庵隨病之緣感，人 
之虛實而大旨重痰，故用蘇合香丸通痞塞，次用藿香正氣散吞來復丹，以控痰涎。初起陰陽攪亂，先服燒鹽湯 
探吐之，以吐中即寓發散也。通用藿香散、回生散。若脹痛嘔瀉，察其邪甚於上，宜平胃散、神香散，或和胃 
飲。邪甚於下，宜五苓散、胃苓湯。無脹痛，但嘔惡者，二陳湯合丁香散，加白蔻、砂仁。暑月感涼，霍亂吐 
利，胃苓湯加藿香、半夏。食後感寒，腹痛吐利，藿香正氣散加神曲。傷生冷腹痛吐利，六和湯。傷暑身熱， 
煩渴嘔利，黃連香薷飲，輕者五物香薷飲。暑濕相搏，煩渴滿悶，二香散。傷濕肢重，骨節煩痛，二術、二苓、 
濃朴、陳皮、澤瀉，或除濕湯。若吐利轉筋，為風木刑脾，平胃散加木瓜，或木瓜湯。轉筋腹痛，木瓜建中湯。 
食滯腹痛，香砂枳術丸加神曲、谷芽。七情鬱結，七氣湯加烏藥、木香、陳皮、枳殼。吐利不止，元氣耗散， 
或口渴喜冷，或惡寒肢厥，或發熱煩躁，欲去衣被，此並非熱，乃陰盛格陽，不可誤用寒涼。宜理中湯，甚則 
附子理中湯、四逆湯，加食鹽少許，並冷服。暴瀉如水，汗冷脈微，急用漿水散冷服。 
〔吐利〕夏月泄瀉或嘔吐，生薑汁調天水散。冒暑腹痛，嘔瀉轉筋，木瓜、吳萸、食鹽各半兩，同炒煎湯，溫 
服。吐利頭痛，身熱而渴，五苓散。吐利口乾，煩渴引飲，麥門冬湯。吐利虛煩不眠，參胡三白湯。異鄉初到， 
不伏水土吐利，加減正氣散。 
〔乾霍亂〕上不得吐，下不得瀉，胸腹攪痛，乃土郁不能發泄，或宿食與寒氣交搏而成。蓋邪淺易得吐 
利，邪深則陰陽格拒，氣道不通，不速治，多致暴死。急於委中穴刺出血，先用鹽湯探吐，或熱童便和燒鹽 
少許，三飲三吐。宜提其氣，但清氣得升，則濁氣可降而出，治宜溫中破氣散滯之劑。內用排氣散加減，或 
神香散、七氣湯。外以吳萸、青鹽各兩許，略研，炒熱熨臍下。如小便不通，冬葵子湯。二便不通，濃朴湯。 
或已得吐瀉，症勢略定，宜二陳湯、藿香散。凡霍亂初定，不可急與粥湯，恐邪滯未盡復聚，且胃氣逆，不 
能和降也。 
〔轉筋〕《千金方》曰∶陽明屬胃大腸，以養宗筋。吐瀉津液暴亡，宗筋失養，輕者兩腳轉筋而已，重 
者遍體轉筋入腹，手足逆冷，危甚風燭矣。倉猝間急以鹽填臍中，炮艾不計壯數，雖已死，胸有暖氣者立醒。 
急用木萸散∶木瓜、食鹽、吳萸各五錢，同炒。再加茴香、蘇葉、甘草煎服。搗蒜塗兩足心。雖昏危轉筋入腹， 
亦效。 

<目錄>卷之四\霍亂論治
<篇名>霍亂脈候
屬性：脈伏或微澀者霍亂。（《醫通》）脈代者霍亂，代而亂者亦霍亂。（《醫鑒》）氣口脈滑，乃膈間有宿食， 
雖吐，當更以鹽湯探吐，吐盡用和中藥。脈浮洪可救，微遲不語氣少，難治。（《得效》）脈微澀，或代散， 
或伏，或結促，不可便斷為死，脈亂故也。（《正傳》）轉筋入腹，四肢逆冷，氣欲絕，脈洪大，可治。脈微 
而舌卷囊縮，不治。（《綱目》）乾霍亂吐瀉不得，胸腹脹硬，面唇青黑，手足冷過腕膝，六脈伏絕，氣喘急， 
舌短囊縮者死。（《回春》） 

<目錄>卷之四\霍亂論治
<篇名>附方
屬性：〔通治〕\x藿香散\x 藿香 蒼朮 陳 朴 苓 夏 
〔通治〕\x回生散\x 藿香 廣皮（各五錢） 
〔脹嘔〕\x平胃散\x 術 朴 陳 草 
〔氣逆〕\x神香散\x 丁香 白蔻 
〔寒濕〕\x和胃飲\x 姜 朴 陳 草 
〔利濕〕\x五苓散\x 見一卷溫。 
〔感涼〕\x胃苓湯\x 見一卷中風。 
〔痰嘔〕\x二陳湯\x 陳 夏 苓 草 
〔調氣〕\x丁香散\x 丁香（五分） 藿香 枇杷葉（各二錢） 姜（一片） 
〔感寒〕\x藿香正氣散\x 見一卷中風。 
〔生冷〕\x六和湯\x 見一卷暑。 
〔傷暑〕\x黃連香薷飲\x 見一卷中風。 
〔傷暑〕\x五物香薷飲\x 見一卷中風。 
〔暑濕〕\x二香散\x 見一卷中風。 
〔傷濕〕\x除濕湯\x 見一卷中風。 
〔轉筋〕\x木瓜湯\x 木瓜（二錢） 茴香（六分） 茱萸（錢半） 甘草（三分） 姜（五片） 
〔腹痛〕\x木瓜建中湯\x 桂 芍（各錢半） 草（一錢） 飴糖（二匙） 姜 棗加木瓜二錢半、柴胡一錢。 
〔食滯〕\x香砂枳術丸\x 木香 砂仁 枳殼 白朮 
〔情郁〕\x七氣湯\x 見二卷咳嗽。 
〔陰盛〕\x理中湯\x 見一卷中風。 
〔厥冷〕\x四逆湯\x 見一卷暑。 
〔脈微〕\x漿水散\x 見一卷暑。 
〔泄濕〕\x天水散\x 見一卷溫。 
〔煩渴〕\x麥門冬湯\x 麥冬（二錢） 陳 夏 術 苓（各一錢） 小麥（半合） 參 草（各五分） 烏梅（一 
個） 
姜（三片） 
〔虛煩〕\x參胡三白湯\x 人參（五分） 苓 術 歸 芍 陳 麥 柴梔 草（各八分） 五味（三分） 
烏梅（一個） 
〔散滯〕\x排氣飲\x 見三卷積聚。 
〔溺澀〕\x冬葵子湯\x 冬葵子 滑石 香薷（各二兩） 木瓜（一枚） 每服五錢。 
〔便秘〕\x濃朴湯\x 濃朴 枳殼 良姜 檳榔 朴硝（各七錢五分） 大黃（二兩） 每服三錢。 
〔脾虛〕\x藿香安胃散\x 藿香 人參 陳皮（各一錢） 丁香（五分） 姜（十片） 

<目錄>卷之四\霍亂論治
<篇名>霍亂脈案
屬性：胡氏 秋間吐瀉欲死，診脈知為積寒感暑而發。用藿香、砂仁、半夏、焦神曲、茯苓、小茴香、陳皮、 
炙草、煨姜，煎服一劑愈。此症多由溫涼不調，生冷失節，以致陰陽乖格，清濁相干， 
夏秋間為多也。 
門人某 於道光辛巳暑夜吐瀉，是年時癘大行，凡吐瀉霍亂，見腳麻轉筋囊縮者，立斃，城鄉日以數十 
計。大率口鼻吸入穢邪，頭暈胸悶，心腹猝痛，傾吐注瀉，陽脫肢冷，目陷筋掣，身溫汗油，頃刻昏厥矣。沿 
門闔境，病勢一轍。用六和湯去扁豆、白朮、杏仁，加薄荷梗、木青、煨姜，半日服二劑，遂定。後加意調攝 
得安。 
王 腹痛吐瀉，煩躁不安，腿足筋掣。症由長夏務農，水田烈日中，多受濕 ，脾陽不司運化，吐瀉驟 
作，煩渴無寐。又下多傷陰，筋失榮養，故拘急而抽搐也。若厥逆躁擾者死。診其脈虛而促，用生脈散加藿梗、 
茯苓、砂仁、陳皮、木瓜、當歸、白芍，數服而平。 
王 暑夜停食腹痛霍亂。用大和中飲，乾薑改煨姜，一服止。 
李（婺源）暑月霍亂，瀉利稀水，嘔出宿腐，右脈微小，左更模糊，不但脾失轉輸，清濁相干，且察 
其神氣索然，理防痙厥。急須主以溫中，佐以分利。參六和四苓合方，半夏、砂仁、茯苓、茯神、豬苓、藿梗、 
潞參、炙草、煨姜、谷芽。一服吐瀉止，再服小便利，隨去豬苓，加白朮，用鍋巴湯煎，二服霍然以起，後 
誤以冷凍飲料，卒致不救。 

<目錄>卷之四
<篇名>泄瀉論治
屬性：泄瀉者，胃中水谷不分，併入大腸，多因脾濕不運，《內經》所謂濕多成五泄也。一曰飧泄，完谷不化， 
脈弦腸鳴，濕兼風也。（平胃散加羌），獨、升。柴。經雲∶春傷於風，夏生飧泄。二曰溏泄，腸垢污積， 
脈數溺澀，濕兼熱也。清六丸、大釐清飲，或胃苓湯加黃連。經雲∶暴迫下注，皆屬於熱。三曰 泄，大 
便澄清如鴨屎，脈遲溺白，濕兼寒也。治中湯、附子理中湯加肉豆蔻。經雲∶諸病水液，澄澈清冷，皆屬於寒。 
四曰濡泄，身重腸鳴，所下多水，脈緩，腹不痛，濕自甚也。四苓散加蒼朮，胃苓湯加草果。經雲∶濕甚則濡 
泄。五曰滑泄，洞下不禁，脈微氣脫，濕兼虛也。四柱六柱飲，或四君子湯加升、柴。經雲∶清氣在下，則 
生飧泄。 
《難經》所云五泄，一曰胃泄，飲食不化，即風乘濕也。胃氣湯。二曰脾泄，嘔逆腹脹，即暑乘濕也。香薷飲、 
參桂苓甘露飲加姜。三曰大腸泄，腸鳴切痛，即燥乘濕也。五苓散。四曰小腸泄，便膿血，小腹痛，即火乘 
濕也。承氣湯下之，再以黃連解毒湯加歸、芍治之，次以芍藥柏皮湯止之。五曰大瘕泄，里急後重，數至圊 
而不能便，莖中痛，即寒濕變為熱泄也。八正散加木香、檳榔，次用天水散。此外有痰泄，痰泄脈滑類弦。 
積濕成痰，留於肺中，故大腸不固。二陳湯加浮石、黃芩、神曲、薑汁、竹瀝。或吳茱萸湯溫服。探吐痰涎， 
泄自愈。有食泄，食泄脈弦緊。腹痛則泄，泄後痛減。治中湯加香、砂、枳、術、楂肉、陳皮、谷芽、麥芽。 
傷酒泄，嗜酒傷濕，便青綠色，葛花解酲湯。有暑泄，暑泄脈虛。自汗面垢，暴瀉如水。薷苓湯、桂苓甘露飲。 
伏暑久瀉，玉龍丸。有盛暑傷其外，陰冷傷其中，為內外交迫。連理湯。有腎泄，即五更泄，一名晨泄， 
由命火衰，腎虛不攝。宜補骨脂、五味子、山萸、肉桂、山藥、茯苓、小茴香、杜仲、菟絲。有脾腎泄，由 
二經並虛，朝泄暮已，久而神悴肉削。四神丸。有飯後即便，亦由脾腎交虛，真火不能腐熟水谷，故食下 
即泄。二神丸。有滑泄久而不止，固腸丸。由氣虛下陷者，補中湯。或大便滑泄，小便精出者，萬全丸。若 
老人諸泄，不宜多用滲泄分利。以人生五十後，升氣少，降氣多，滲利太過是降而益降，未免重竭其陽，瀉 
多則亡陰，謂亡其陰中之陽。宜升提陽氣。如升、柴、獨、防，佐以術、附、補骨脂。士材治泄九法∶淡滲、 
升提、清涼、疏利、甘緩、酸收、燥脾、溫腎、固澀。治泄者，當權其輕重緩急而用之。 
凡泄皆兼濕，初宜分理中焦，滲利下焦，久則升舉，必脫滑不禁，然後以澀藥固之。 
凡泄水腹不痛者，濕也，宜燥滲。完谷不化者，氣虛也，宜溫補。腹痛腸鳴，水泄一陣，痛一陣者， 
火也，宜清利。時瀉時止，痰也，宜豁之。瀉後痛減，食積也，宜消之。脾泄久宜澀，下陷宜升提。 

<目錄>卷之四\泄瀉論治
<篇名>論腎泄
屬性：腎中真陽虛而泄瀉者，每於五更時，或天將明，即洞泄數次，此由丹田不暖，所以尾閭不固，或先腸鳴， 
或臍下痛，或經月不止，或暫愈復作，此為腎泄。蓋腎為胃關，二便開閉，皆腎臟所主。今腎陽衰，則陰寒盛， 
故於五更後，陽氣未復，即洞泄難忍。古方治腎泄，用椒附丸、五味子散。若欲陽生於陰，腎氣充固，宜八 
味丸去丹皮，加補骨脂、菟絲子、五味子，用山藥糊丸為妙。 

<目錄>卷之四\泄瀉論治
<篇名>瀉與痢不同及先後傳變
屬性：瀉由水谷不分，病在中焦。痢以脂血傷敗，病在下焦。在中焦者，分利脾胃之濕。在下焦者，調理肝腎 
之傷。若水瀉久，則傳變而痢膿血，是脾傳腎，謂之賊邪，故難愈。若先痢後瀉，是腎傳脾，謂之微邪，故 
易瘳。 

<目錄>卷之四\泄瀉論治
<篇名>泄瀉脈候
屬性：胃脈虛則瀉，脈滑，按之虛，必下利。腎脈微小則洞泄，肺脈微甚則泄。泄瀉脈洪大者逆，泄而脫血 
脈實者，難治。泄瀉脈緩，時小結者生，浮大數者死。瀉脈多沉，沉遲寒促，沉數火熱，沉虛滑脫。暑濕緩弱， 
多在夏月。 

<目錄>卷之四\泄瀉論治
<篇名>附方
屬性：〔除濕〕\x平胃散\x 見一卷中風。 
〔飧泄〕\x昇陽除濕湯\x 見一卷濕。 
〔分消〕\x清六丸\x 滑石 甘草 紅曲 
〔熱泄〕\x大釐清飲\x 茯苓 豬苓 澤瀉 木通 山梔 枳殼 車前子（各一錢） 
〔濕泄〕\x胃苓湯\x 見一卷中風。 
〔食泄〕\x治中湯\x 見三卷飲食。 
〔寒泄〕\x附子理中湯\x 見一卷中風。 
〔滲濕〕\x四苓散\x 見一卷中風。 
〔虛泄〕\x四柱六柱飲\x 參 附 苓 木香名四柱飲，加肉果、訶子，名六柱飲。 
〔虛泄〕\x四君子湯\x 見一卷中風。 
〔胃泄〕\x胃風湯\x 參 術 苓 歸 芍 肉桂 粟米 
〔脾泄〕\x香薷飲\x 見一卷中風。 
〔暑泄〕\x桂苓甘露飲\x 見一卷暑。 
〔小腸〕\x大小承氣湯\x 見一卷溫。 
〔清火〕\x黃連解毒湯\x 見一卷溫。 
〔清熱〕\x芍藥柏皮湯\x 芍 柏皮 連 歸 
〔瘕泄〕\x八正散\x 見一卷火。 
〔熱泄〕\x天水散\x 見一卷溫。 
〔痰泄〕\x二陳湯\x 見一卷中風。 
〔痰泄〕\x吳茱萸湯\x 見三卷嘔吐。 
〔酒泄〕\x葛花解酲湯\x 見一卷濕。 
〔暑泄〕\x薷苓湯\x 香薷飲合四苓散。 
〔暑泄〕\x玉龍丸\x 硫黃 硝石 滑石 明礬 
〔暑泄〕\x連理湯\x 見一卷暑。 
〔脾腎〕\x四神二神丸\x 見三卷飲食。 
〔滑泄〕\x固腸丸\x 龍骨 附子 丁香 訶子 良姜 蔻仁 砂仁 木香 赤石脂 
〔升提〕\x補中益氣湯\x 見一卷中風。 
〔滑泄〕\x萬全丸\x 赤石脂 炮姜（各一兩） 胡椒（五錢） 醋糊丸。 
〔腎泄〕\x椒附丸\x 川椒 附子（各五錢） 山萸（二兩） 螵蛸（炙） 鹿茸（烙去毛酒蒸，焙） 龍骨（各四 
錢） 酒糊丸。 
〔腎泄〕\x五味子丸\x 杜仲 五味 肉蔻 故紙（各一兩） 吳萸（三錢） 姜棗為丸。 
〔補陽〕\x八味丸\x 見一卷中風。 
〔通治〕\x泄瀉方\x 白朮 茯苓 陳皮 甘草 澤瀉 砂仁 神曲 麥芽 寒加木香、煨姜。熱加黃芩、 
白芍。暑加香薷、扁豆。濕加蒼朮、半夏、豬苓、滑石。食加山楂、枳實。久加人參、黃 、升麻。滑泄不 
禁加肉蔻、訶子。 
〔腸滑〕\x久瀉方\x 白面（炒黃，二兩） 冬術（一兩） 故紙（五錢） 滑加粟殼（三錢） 臨服加白糖。 
〔不食〕\x久瀉方\x 糯米（一升，水浸一宿，慢火炒熟，研細） 懷山藥（炒，一兩，研細） 和勻， 
加白糖、川椒調服。 

<目錄>卷之四\泄瀉論治
<篇名>泄瀉脈案
屬性：湯氏 初秋寒熱吐瀉，或以為感暑，用香薷飲；或以為霍亂，用藿香正氣散；其家兩置之。診其脈濡而 
弱，煩熱無汗，自利嘔渴。予謂濕甚則濡瀉，今濕郁生熱，熱蒸更為濕，故煩而嘔渴也，宜豬苓湯去阿膠主之。 
豬苓（二錢）、茯苓（三錢）、澤瀉（八分）、滑石（六分），加半夏（錢半）、薄荷梗（八分）、薏苡、 
煨姜（各三錢）、燈心（六分）。一服嘔止泄稀，去滑石、煨姜、半夏，再加麥冬、山梔、車前。二劑而安。 
湯氏 冒暑重感新涼，寒熱頭暈，口乾舌燥，嘔瀉不已，頭汗劑頸而還。醫用消導，轉益煩渴，脈不數 
而滑大，此邪鬱蒸痰。先挑薑汁止嘔，用正氣散加減。藿香、薄荷以辟惡，丹皮、梔、芩以解熱，夏、曲、 
煨姜以除痰，赤茯、豬苓、薏仁以利濕，花粉、麥冬以生津，一服汗涼脈和舌潤矣。因有年體弱，明晨怯寒， 
手足微涼，此脾陽虛也。用理中湯，炮姜改煨姜，加砂仁。苓、薏、炙草，一劑嘔瀉止，手足和。但氣微墜， 
宵分少寐，原方去煨姜，加茯神、炙 、棗仁、白芍、升麻，一服而安。 
予館新洲，（江水泛潮，地最卑濕。）長夏晨泄，每陰雨前尤驗。痰多不渴，或吐白沫，清晨左脅氣 
響，必陣瀉稀水，此濕多成五泄也。胃苓湯加神曲（炒）、半夏（制）、乾薑（少許）。一則劫陽明之停飲以 
燥濕，一則開太陽之里氣以導濕，故一啜輒止。良由長夏濕淫，水谷停濕，脾陽少運故也。嗣後去桂，加砂仁、 
小茴、二術生用，或蒼朮、姜、曲煎服，亦止。 
潘 色蒼嗜飲，助濕釀熱，濡瀉經年，脈寸關實大，豈溫補升提所得效。細詢平昔吞酸，去秋連發腿瘍， 
明系濕邪蘊熱，流注經絡所致。治者不察，當夏令主火，仍以四神丸加炮姜、烏梅，補中湯加吳萸、肉果， 
愈服愈劇，致頭暈口燥，氣墜里迫，溺澀肛痛，皆火性急速征據，必清理濕熱之邪，乃為按脈切理，仍當 
戒飲，毋謂六旬外久瀉延虛也。四苓散加薏仁、車前子、麥冬、山梔、燈心，二服已效。加神曲、砂仁殼、 
枳子以理酒傷而瀉稀，加黃芩、白芍而脈斂，後用參苓白朮散加減而痊。 
曹 脈左濡，右關尺弦大，腹鳴則痛墜泄瀉。前因怫悒，木製脾土，為中焦痞痛。服破氣燥劑，再傷中氣， 
每日晡少腹痛泄，下焦陰氣又傷，急須甘緩和中，佐以溫攝。潞參、炙草、白芍、茯苓、小茴、橘核（俱酒焙）、 
益智、木香（俱煨）、飴糖、紅棗，十數劑，痛瀉止。 
於 五泄無不由濕，寓居斥鹵，水味咸濁，便瀉三年不止。凡運脾利濕，溫腎補土，及升提疏利固澀諸法， 
毫不一效。今夏診右脈寸微關滑，乃濕中伏熱，大小腑清濁不分，火性急速，水谷傾注無餘，脾失輸精，肺 
苦燥渴，氣不化液，腎不司關，所下污液，自覺熱甚，或痛泄，或不痛亦泄，日夕數行，口乾溺少，時想涼潤。 
略用守補，即嫌脹滿，可知氣墜全是腑症。若清濁分，則泄瀉漸已。（煎方∶）茯苓、豬苓、車前、山梔、神 
曲、薏苡、大腹皮、烏梅、黃連，午前服。（丸方∶）益智仁（煨）、補骨脂、南燭子、訶子、茴香、茯苓、山 
藥、廣皮、砂仁、半夏曲、杜仲、首烏、蓮子，蒸餅為丸，晚服，至秋漸愈。 

<目錄>卷之四
<篇名>痢症論治
屬性：痢多發於秋，即《內經》之腸 也。症由胃腑濕蒸熱壅，致氣血凝結，挾糟粕積滯，進入大小腑，傾 
刮脂液，化膿血下注，或痢白，痢紅，痢瘀紫，痢五色，腹痛嘔吐，口乾溺澀，里急後重，氣陷肛墜，因其 
閉滯不利，故亦名滯下也。俗以白屬寒，赤屬熱，不知白傷氣分，赤傷血分，赤白相間，氣血俱傷。傷氣分 
則調氣，四七湯、木香化滯湯。傷血分則和血，四物地榆湯或理陰煎加減。易老所謂調氣則後重除，和血則 
便膿愈也。然論致痢之由，其暑濕傷胃者，鬱熱居多，生冷傷脾者，寒滯為甚，入手宜分。氣陷則倉廩不藏， 
陰亡則門戶不閉。由脾傷腎，勢所必然。故鬱熱者清之，芩連芍藥湯。寒滯者溫之，香砂枳術丸、香砂異功散。 
濕勝者泄之，四苓散白朮改蒼朮。宿食者消之，保和丸。 
積滯者導之，小承氣湯、熟大黃丸。腹痛者和之，芍藥湯加木香。氣陷下者舉之，補中益氣湯。虛滑者攝之， 
赤石脂禹餘糧丸。脂液涸者潤之，豬髒湯、阿膠丸。久不愈者補而固之，八珍湯加炮姜、肉桂、木香、肉果、 
烏梅、牡蠣。痢止後調之，參苓白朮散。治法盡此矣。而症之寒熱虛實，宜細審焉。凡痢挾熱者多實，初起 
外受暑熱，內因停滯，繞臍痛脹，煩渴迸迫，下痢鮮紅，脈洪滑者，宜清火導滯。導氣湯、芍藥湯去桂。如 
挾虛感寒，生冷不節，脾失轉輸，因而嘔逆，下痢白膿，脈弦弱者，宜溫理脾胃，兼佐行氣。香砂溫胃飲。蓋 
因寒傷髒，忌用苦寒下奪也。況所痢膿垢，皆大小腸脂液所化，已非胃腑宿食，不得誤認積滯，肆行攻下， 
剝削殆盡，但見下利血水，或如屋漏水，即須溫攝。黑豆散加苓、術、茴香、肉果。如痢純血，鮮紅成塊者， 
多心脾伏熱。用黃連、白芍、丹皮。黑梔、黑荊芥、生地。若未止，地榆丸。其血紫黯稀淡，乃陽虛不能攝陰， 
宜溫調其氣，非炮姜不治。理中湯加木香。痢色黑有二，焦黑者熱極反兼勝己之化，芩芍湯、香連丸。光 
如黑漆者為瘀血，桃仁承氣湯。純下清血者，為腸胃風襲，胃風湯加枳、荊、防。五色痢乃五臟氣化並傷。 
昔人以為腎損，蓋不液不守，精室受傷，治必益火消陰，實脾防水，兼理其氣。真人養臟湯。赤白痢由冷熱 
不調。駐車丸，連理湯。痢純白乃髒寒氣滑，與暴注屬熱不同，或如凍膠，如魚腦，由氣分致病，為髒寒滯下。 
先用沉香、白蔻、木香、小茴、砂仁。次用理中湯加香、砂。白痢初起，里急後重，為濕郁化熱。平胃散加香、 
砂。痢稀白肢冷腹痛不已，附子理中湯。痢清谷里寒外熱，汗出而厥，通脈四逆湯。先白痢，後下膿血者， 
戊己丸。先白痢，後下鮮血者，阿膠四物湯。先痢膿血，後變青黑雜色，腹痛倍常者，駐車丸。先膿血，後 
變白沫白膿者，補中益氣湯加炮姜、赤石脂。下痢發熱者，疏其邪，倉廩散。腹痛身微熱者，和其營。小建中 
湯。一種陰虛下血發熱，煩渴至夜轉劇者，急宜救液存陰。阿膠丸、阿膠梅連丸、黃連阿膠丸。下痢漸減， 
津液枯燥，肛門澀滯者，豬髒湯。痢後便秘後重，由氣虛下陷者，升其陽則陰自降。補中益氣湯加防風。膿 
血稠粘，挾熱後重，煩渴脈洪者，白頭翁 
湯。濕熱下痢後重者，昇陽除濕湯。風邪傷衛，後重不除者，三奇散。虛滑而後重者，痢後不減，真人養臟湯。 
虛滑而腑陽向衰者，桃花湯加人參。里急仍不得便，屬氣滯，蘇子降氣湯。里急頻見污衣者，為氣脫，補中益 
氣湯去當歸、加肉果。洞瀉不止，真人養臟湯。下利大孔痛，火因瀉陷，升其氣則痛自定，補中益氣湯。 
〔噤口痢〕乃熱氣自下衝上而犯胃口，腸中傳導，皆逆阻似閉。宜人參、石蓮、石菖蒲、竹茹、茯苓、 
麥冬、粳米。丹溪用人參、石蓮、黃連濃煎，加薑汁沖服。但得下咽便開，如胃虛嘔逆，治中湯加丁香。 
肝邪乘脾嘔逆，吳茱萸湯加丁香、白芍、青皮、黃連、烏梅肉。久痢噤口不食，非大補胃氣，兼行津液，不 
能開。香砂四君湯加扁豆、薏仁、藿香、煨葛根、粳米。得胃氣一醒思食，宜獨參湯，少加橘皮。 
〔休息痢〕屢止屢發，經久不愈，訶黎勒丸。因兜澀太早，積滯未清者，香連丸加茯苓、枳實。因飲食 
失節者，香連丸加楂肉、神曲。因中氣下陷者，補中益氣湯。因髒寒虛滑者，大斷下丸。 
〔風痢〕純下青沫，蒼朮防風湯。寒痢白如鴨溏，腸鳴痛墜不甚，理中湯、訶子肉湯。暑痢面垢煩冤， 
燥渴引飲，薷苓湯。濕痢身重腹滿，紅黑混濁，除濕湯。脾濕血痢，蒼朮地榆湯。氣痢下如蟹沫，氣痢丸。 
疫痢時邪傳染，一方相似，人參敗毒散加減。蠱蛀毒痢，血如雞冠，烏梅丸。蟯蟲痢蟲形極細，從谷道溢出， 
以雄黃銳散納下部，內服蕪荑丸。瘧後痢，痢後瘧，東坡薑茶飲。瘧痢齊發，補中益氣湯加減。洞瀉不止， 
厥逆，附子理中湯。胎前赤白痢，連理湯加膠艾。胎前痢，產後未止，最危。駐車丸，伏龍肝湯加減。 
〔協熱下利〕由上受溫暑濕熱之邪，循募原下陷腸胃，或血水，或粘膩，皆濕熱傳化，宜用分消，清熱 
利濕。如濃朴、黃芩、茯苓、滑石、豬苓、澤瀉、廣皮、扁豆，甚則加黃連。 
凡治痢與治瀉異，水瀉由清濁不分，可利小便。痢則邪毒膠滯，津液枯澀，大忌分利，且痢久必傷腎， 
腎陰虧，宜滋液。黑 
地黃丸、六味地黃丸。腎陽虛，宜益火，如四神丸，及沉香、桂、附、益智。以腎為胃關，開竅於二陰也。 
故痢久先溫脾，不應，即溫腎。丹溪以先瀉後痢為脾傳腎，為賊邪，難治；先痢後瀉為腎傳脾，為微邪，易愈。 
故治痢以脾腎為要。 
噤口痢由熱氣自下上沖而犯胃口，腸中傳導，皆逆阻似閉，宜清解熱毒。如黃連、酒炒黃芩、白芍、 
石蓮肉、廣皮、銀花、楂肉、木香汁。又方，五穀蟲焙黃研末，黑糖拌勻，新汲水送下，即愈。 
痢症初起，有兼外感者，身必發熱，表里俱病，其症最重，宜表里並治。 
痢疾初起，必兼濕熱宿滯，宜用治痢散。葛根、苦參、松蘿茶葉、麥芽、山楂、赤芍、陳皮研末，每服 
四錢，加黃連尤效。此方出《醫學心悟》，不論赤白皆效。葛根，鼓舞胃氣上行也。茶葉、苦參，清濕熱也。 
麥芽、山楂，消宿食也。赤芍、陳皮，行血調氣也。腹痛里虛者，用橘餅半個，紅棗十枚，沙糖五錢，煎 
湯服，立效。 
《醫通》曰∶痢後風者，因痢後不善調攝，或多行，或房勞，或受風寒，或感濕氣，致兩腳痿軟腫痛。 
宜大防風湯。又痢後變成痛風，皆調攝失宜所致。宜補中益氣湯加羌活、續斷、虎骨。 
《病機沙篆》曰∶痢起夏秋，濕熱鬱蒸因乎天，生冷停滯由乎人，當炎暑令行，不能保攝脾胃，多食瓜 
果肥甘，土氣受傷，無以制濕，濕蒸熱壅，氣機阻逆，不得宣通，因而腸胃反窒，里急後重，小水赤澀。宜苦寒 
之藥，燥濕滌熱，佐以辛溫，便能開郁運氣。故行血則便膿自愈，調氣則後重自除。然虛寒實熱，淺深新久 
之不同，難一例治。 
沈朗仲曰∶痢症初起，形氣尚強，脹實堅痛者，可速去積，積去痢止，此通因通用，症隨痢減之法。 
若煩熱喜冷，脈實腹滿，或下純紅鮮血者，此濕熱內盛，法宜清利。若經久正傷，有傷陰傷陽兩途。傷陰者精 
血脂液，悉從痢去，多煩躁熱渴之候，宜以清潤養其陰。傷陽者脾腎元陽，悉從痢散，多滑脫厥逆之候，宜 
行溫補回其陽。總之暴病多實，久病多虛，滑脫者多寒，澀滯者 
多熱。參之脈症，合之新久，百無一失矣。 
\x附倪涵初痢疾三方\x 
〔初起煎方〕黃連（去蘆） 黃芩 白芍 楂肉（各一錢二分） 枳殼（去穣） 濃朴（薑汁炒） 
檳榔 青皮（去穣。各八分） 當歸 地榆 甘草（炙。各五分） 紅花（酒炒，三分） 木香（二分） 
桃仁（研，一錢） 
如法炮製，水二碗，煎一碗，空心服。此方治紅白痢，里急後重，身熱腹痛者，皆宜。如痢純白，去地榆、 
桃仁，加橘紅四分，木香三分。如滯澀甚者，加酒炒大黃二錢，服一二劑，仍除之。若服過一劑，滯澀已去， 
不必再服。年幼者，大黃只用一錢。 
上方用之三五日神效，旬日亦效，半月後則當加減。 
〔加減煎方〕黃連（酒炒，六分，生用四分） 白芍（酒炒，六分，生用四分） 楂肉（一錢） 橘紅 青皮 
檳榔（各四分） 炙草（三分，生用二分） 當歸（五分） 地榆（四分） 桃仁（研粉，六分） 紅花（三分） 
木香（二分） 
如法制服，延至月余，脾胃虛弱而滑泄，當補理。 
〔補理煎方〕黃連（酒炒，五分） 黃芩（酒炒，六分） 白芍（酒炒，四分） 橘紅（六分） 當歸（五分） 
人參（五分） 白朮（鹽炒，五分） 炙草（五分） 
如法制服，以上三方，如婦人有胎，去桃仁、紅花、檳榔服。 
一忌溫補早。痢起於濕熱蘊積，膠滯腸胃，宜清熱邪，導滯氣，行瘀血，其病即去。若用參、術等溫補藥， 
則熱愈盛，氣愈滯，血亦凝，邪何由去。 
一忌大下。痢因邪熱膠滯，用疏通則愈。若用大承氣湯下之，膠滯未去，徒傷胃氣，損元氣耳。正氣傷損， 
邪氣不可除，壯者猶可，弱者危矣。 
一忌發汗。痢發寒熱，頭目痛眩，由內毒熏蒸，自內達外，非表邪也。若發汗，則風劑燥熱，愈助熱邪， 
正虛於外，邪熾於內，鮮不斃矣。 
一忌分利。痢因熱邪膠滯，津液枯澀，若用五苓等分利其水，則津液愈枯，枯澀愈甚，纏綿不止。第清 
熱導滯，則痢自愈，而小便自清。安用分利為？利小便為治水瀉之良法，以之治痢，則大乖矣。 

<目錄>卷之四\痢症論治
<篇名>痢症脈候
屬性：下痢沉小微細者吉，洪大滑數者死。沉弦者重，脈大者為未止，微弱者為欲愈，雖發熱不死。下利脈數， 
有微熱汗出者即愈。下利發熱而渴，脈弱者自愈。《醫通》曰∶痢白沫初起，脈小滑，能食者，易治；洪大急 
疾，四肢厥冷者，難治。久痢脈微弱小細者愈；數實，或虛大無根者危。下痢膿血，初起脈小滑，或弦軟，身不 
熱者，易治。數實滑大而身熱者，勢雖甚，猶或可治。若先不熱，五六日後反發熱，脈大者，必死。久則脈宜 
芤遲虛，不宜數盛滑實，身熱不止，口噤不食，或久痢脈結代，反驟能食，為除中，皆死。下痢脈，六七日後 
最忌強盛。凡下痢脈浮身熱，作風治。脈沉身重，作濕治。下痢為腸胃病，雖頻迸，而能食則吉。若噤口痢初 
起，脈數實可治，久痢反不能食，脈見有餘者死。惟小弱流利者，當作胃虛治之。 

<目錄>卷之四\痢症論治
<篇名>附方
屬性：〔調氣〕\x四七湯\x 見二卷咳嗽。 
〔調氣〕\x木香化滯湯\x 香 柴 陳 夏 歸 草 草蔻 香附 紅花 胸滿加枳殼，腹脹加濃朴。 
〔和血〕\x四物地榆湯\x 地 芍 歸 芎 加地榆，或加阿膠。 
〔和營〕\x理陰煎\x 見二卷咳嗽。 
〔清熱〕\x芩連芍藥湯\x 白芍（二錢） 黃芩 黃連 木香 枳殼（各錢半） 陳皮（一錢） 炙草（三分） 
〔溫寒〕\x香砂枳術丸\x 木香 砂仁 枳 術 
〔寒滯〕\x香砂異功散\x 木香 砂仁 參 術 苓 草 陳 
〔泄濕〕\x四苓散\x 苓 術 澤 豬苓 
〔消食〕\x保和丸\x 見二卷痰飲。 
〔導滯〕\x小承氣湯\x 見一卷溫。 
〔和痛〕\x芍藥湯\x 歸 芍 芩 連 桂 草 檳 木香 大黃 
〔昇陽〕\x補中益氣湯\x 見一卷中風。 
〔攝滑〕\x赤石脂禹餘糧丸\x 赤石脂 禹餘糧 
〔潤涸〕\x豬髒湯\x 取不落水豬大腸煮汁，吹去油麵飲之。以髒補髒，且潤枯澀，最為久痢妙方。 
〔潤枯〕\x阿膠丸\x 阿膠 黃連（各一兩） 茯苓（二兩） 
〔補固〕\x八珍湯\x 見一卷中風。 
〔調補〕\x參苓白朮散\x 見三卷脾胃。 
〔清導〕\x導氣湯\x 芩 連 歸 芍 檳 枳 木香 大黃 
〔溫里〕\x香砂溫胃飲\x 溫胃飲見一卷中風，此加木香、砂仁。 
〔溫攝〕\x黑豆飲\x 黑豆（一兩半） 罌粟殼（蜜炙，八錢） 地榆 炙草（各六錢） 炮姜（四錢） 白芍（三 
錢） 分三四服，水煎。 
〔血痢〕\x地榆丸\x 地榆 當歸 阿膠 黃連 訶子肉 木香 烏梅肉（各五錢） 蜜丸。 
〔溫脾〕\x理中湯\x 參 術 姜 草 
〔黑痢〕\x芩芍湯\x 芩 芍 草 
〔通治〕\x香連丸\x 黃連（吳萸拌炒） 木香 醋糊丸。 
〔瘀血〕\x桃仁承氣湯\x 見一卷疫。 
〔清血〕\x胃風湯\x 見本卷泄瀉。 
〔五色〕\x真人養臟湯\x 歸 芍 術 草 參 桂 訶子肉 木香 肉果 粟殼 
〔通治〕\x駐車丸\x 黃連 阿膠 當歸（各一兩） 乾薑（五錢） 醋糊丸。 
〔赤白〕\x連理湯\x 見一卷暑。 
〔濕郁〕\x平胃散\x 術 朴 陳 草 
〔冷痛〕\x附子理中湯\x 見一卷中風。 
〔厥逆〕\x通脈四逆湯\x 生附子（一枚） 乾薑（一兩） 炙草（二兩） 冷服，加蔥九莖。 
〔膿痢〕\x戊己丸\x 黃連 茱萸 白芍 
〔痢血〕\x阿膠四物湯\x 四物湯加阿膠。 
〔發熱〕\x倉廩湯\x 參 苓 羌 獨 柴 胡 枳 芎 草 前胡 桂枝 陳米 姜 
〔和營〕\x小建中湯\x 見二卷咳嗽。 
〔救液〕\x阿膠丸\x 阿膠 黃連（各二兩） 當歸 乾薑（各一兩） 木香 
黃芩 赤石脂 龍骨（各一兩） 濃朴（五錢） 
〔救液〕\x阿膠梅連丸\x 阿膠 黃連（各三兩） 歸 芍 苓 柏 烏梅（各一兩五錢） 炮姜（一錢） 
醋煮阿膠為丸。 
〔存陰〕\x黃連阿膠丸\x 即阿膠丸。 
〔熱痢〕\x白頭翁湯\x 白頭翁 秦皮 黃連 黃柏 
〔後重〕\x昇陽除濕湯\x 見一卷濕。 
〔風邪〕\x三奇散\x 黃 防風 枳殼 
〔虛滑〕\x桃花湯\x 赤石脂 乾薑 粳米 
〔里急〕\x蘇子降氣湯\x 見二卷失音。 
〔胃虛〕\x治中湯\x 見三卷飲食。 
〔嘔痢〕\x吳茱萸湯\x 見三卷嘔吐。 
〔休息〕\x訶黎勒丸\x 樗白皮（二兩） 訶子肉（五錢） 母丁香（三十枚） 陳米湯下三錢。 
〔久痢〕\x大斷下丸\x 良姜 炮姜 細辛（各一兩半） 龍骨 枯礬 肉果 訶子肉 赤石脂 牡蠣 附子（各一 
兩） 石榴皮（五錢） 
〔風痢〕\x蒼朮防風湯\x 蒼朮 防風 麻黃 姜 
〔冷痢〕\x訶子肉湯\x 訶子（炮） 濃朴 炮姜 草蔻 陳皮 良姜 茯苓 神曲 麥芽 炙草 
〔暑痢〕\x薷苓湯\x 見本卷泄瀉。 
〔濕痢〕\x除濕湯\x 夏 朴 蒼朮（各錢二分） 藿香 陳 苓（各七分） 木香 肉桂 甘草（各五分） 
姜（三片） 棗（二枚） 
〔脾濕〕\x蒼朮地榆湯\x 蒼朮 地榆 
〔氣痢〕\x氣痢丸\x 訶子肉 陳皮 濃朴（各五錢） 蜜丸，米飲下。 
〔疫痢〕\x人參敗毒散\x 見一卷傷風。 
〔蠱疰〕\x烏梅丸\x 見三卷嘔吐。 
〔殺蟲〕\x雄黃銳散\x 雄黃 苦參 青葙子 黃連 桃仁 研細，搗生艾汁為丸，如棗核大，綿裹納下部。 
〔蟲痢〕\x蕪荑丸\x 蕪荑（炒） 黃連（各二兩） 蚺蛇膽（五錢） 蜜丸。每服二錢，杏仁湯下。 
〔瘧痢〕\x東坡薑茶飲\x 生薑 陳細茶（各三錢） 
〔產痢〕\x伏龍肝湯\x 伏龍肝 赤石脂（各一兩） 生薑 生地（各兩半） 
甘草 艾葉 當歸 肉桂（各六錢） 
〔痢風〕\x大防風湯\x 參 術 草 地 芍 羌 防 桂 附 川芎 牛膝 杜仲 
〔通治〕\x治痢散\x 葛根 苦參 松蘿茶葉 麥芽 山楂 赤芍 陳皮 研服四錢，加黃連尤效。 
〔滋燥〕\x黑地黃丸\x 蒼朮 五味 熟地 乾薑 
〔潤燥〕\x六味丸\x 見一卷中風。 
〔益火〕\x四神丸\x 見三卷飲食。 

<目錄>卷之四\痢症論治
<篇名>痢脈案
屬性：某 感暑致痢，熱渴煩冤，里迫後重，紅白稠粘，此濕熱蘊結也。用六一散加花粉、薏仁、薄荷梗、枳 
殼、赤苓、赤芍、丹皮。熱退，後重亦減，去花粉、薄荷、丹皮，加黃芩、白芍（俱酒炒）、煨木香、陳皮。 
數服愈。 
幼子 噤口秋痢，身熱小腹墜痛，初痢稠紅，次下血水，日夜無度，此熱邪阻脘，氣滯下焦，迫傷營分。 
初用枳殼、栝蔞仁（俱炒）、黑山梔、赤苓、蘇梗、木香以導熱而通逆。繼用白芍、甘草（炙黑）、茴香、炮姜、 
黑楂肉以緩中而溫下。後用石蓮、潞參、茯神、砂仁、薏仁、熟地炭、山藥、紅棗、粳米以扶陽而和陰， 
漸次調理獲痊。 
包氏 春雨連旬，感濕成痢，脘悶食減，其治在脾。用平陳湯去甘草，加神曲、谷芽（俱炒）、薏米 
煎湯，一服便減。再加炮姜、砂仁，服愈。 
堂弟 初秋患痢，因熱渴多服梨、藕、萊菔，上吐下痢，口噤不食，奄臥昏沉，脈細欲絕，肢厥目瞑齒噤， 
湯藥難下，急用附子理中湯去參、草。制川附（二錢）、炮姜（二錢）、制半夏（三錢）、白蔻仁（八分）， 
煎湯，用箸啟齒，以匙挑與之。盡劑手足漸溫，與粥湯不吐矣。前方加陳皮、茯苓、炙草、谷芽，再劑痢漸止。 
嗣用香砂六君子湯而安。 
孫 數年久痢，必傷腎陰，但知健脾，不節腥膩，恐脾陽不復，腎陰益虧。用繆仲淳脾腎雙補丸，人參、 
茯苓、山藥、山萸、 
菟絲餅、砂仁、肉蔻、補骨脂、炮姜、南燭子、蓮實，糊丸，一服而效。 
王 痢久鮮紅，里急肛墜，兼患三陰瘧發，皆暑濕熱之邪留戀經腑。但久痢傷腎，久瘧傷脾，痢瘧合邪，足 
三陰交損，勢必支離困頓。根據經旨熱淫於內，以酸收，以苦發。用制濃朴、酒黃連（各五分）、烏梅（二枚）、 
甘草（炙黑，一錢）、白芍、赤苓、陳皮、黑荊芥（各錢半）、鮮夜交藤（五錢）、二服痢俱止。 
李氏 滯下自秋入冬，脈緩能食，前用升提止澀兩不效者，以症非氣滑脫陷也。今小腹痛輒下稠垢，非溫通 
不愈，勿以休息痢混，行補攝治。小茴香（炒，八分）、乾薑（八分）、煨木香（五分）、廣皮、炙草（各六分）、 
砂仁（一錢）、地榆（酒炒，八分）、數服止。 
張氏女 冬初胸脘熱痛，食後脹痢血，脈小數，左關尺為甚，陰陽兩傷，天癸將至之年得此，懼延損怯。 
栝蔞仁（炒，錢二分）、枳殼、黃芩、白芍（俱炒，錢半）、濃朴（制，五分）、地榆（酒炒，八分）、生 
地炭（錢半）、諸症漸減，去栝蔞、黃芩、濃朴，加當歸（醋炒）、香附（便制。各錢半）、紅曲（一錢）、 
血痢亦稀，後服六味丸而安。 
朱 少年血痢，由初春迄冬未瘳，陰絡久損，中間秋涼感瘧，經邪或夾食滯。治者不分經絡，妄投大黃、 
枳實、延胡等，通降理瘀，元氣益削，脈沉弱少神。今冬怯寒食少，日夜利血十數行，腹不痛而滑泄，治取溫 
澀以攝真元。潞參、茯苓、黑甘草、炮姜、肉蔻、牡蠣（醋 ）、山藥（炒）、訶子肉，一服已減，十數服全 
止。 
族某 初春痛痢，痢後鮮血點滴，腹痛後重，脈大，口燥怯冷，動則氣急。六旬以上，痢久陰傷及陽， 
大忌發熱。仿駐車丸，去黃連，用烏梅、阿膠（煨沖）、當歸、白芍、熟地（俱炒）、五味、木香（煨）、炙 
草，粳米湯煎。三服痢稀血止，去烏梅、木香，加參、 、陳、苓、蓮、姜，十數服而平。 
譚氏 六旬外，下痢旬余，猶然腹痛後重，溺澀脈洪，目赤顴紅，寤煩口乾。忽而香連丸，忽而粟殼湯， 
忽而大黃，忽而肉桂，用藥前後不倫，失於疏理。先以荸薺粉、山梔、石斛、丹皮、赤苓、麥冬、白芍、木 
香汁、枳殼、地榆、燈心，一啜諸症減，納粥糜矣。轉方，用煨木香、陳皮、白芍、當歸、茯苓、地榆、車前 
子、甘草梢，痢大減，惟腹痛不定一處，則虛氣滯也。用蔥薑末炒麥麩，絹包熱熨，痛已，服調理藥而安。 

<目錄>卷之五
<篇名>頭風論治
屬性：（雷頭風附） 
風邪上干，新感為頭痛，深久則為頭風。其症頭巔重暈，或頭皮麻痹，或耳鳴目眩，眉棱緊掣。舊 
素有痰火，復因當風取涼，邪從風府入腦，郁而為熱為痛，甚則目病昏眩。頭風不治必害眼。當分偏正、左右、 
寒熱、氣血治之。痛在正頂，多太陽經風郁，宜川芎、羌活、蔓荊、蘇葉等散之。太陽經從額至顛，絡腦後 
也。痛在左右，多少陽經火郁，宜甘菊花、丹皮、山梔、桑葉、鈎藤等發之。少陽經從頭角下耳，及耳之前後 
也。痛偏左為風虛，宜川芎、當歸、防風、薄荷。痛偏右為痰熱，宜蒼朮、半夏、黃芩、石膏。氣虛者為勞， 
補中益氣湯加川芎、天麻。血虛者善驚，四物湯加薄荷、白芷。熱痛者惡熱，消風散。冷痹者畏寒，追風散。 
寒熱久郁，發時悶痛，欲綿裹者多痰，二陳湯加酒芩。荊芥、川芎、薄荷、石膏、細辛。風兼熱者，茶調散、 
菊花散。寒挾濕者，導痰湯加蒼朮、白芷。痛連齒齦者，鈎藤散加荊芥、薄荷。痛掣眉棱者，選奇湯。鼻流 
臭涕者，芎犀散，或透頂散搐鼻出涎。腦後筋掣者，鈎藤、荷葉邊、連翹、苦丁茶、甘菊。氣上攻痛者，全蠍 
散。年久不愈者，烏頭、南星末，蔥汁調塗太陽穴。婦女血分受風者，養血祛風湯。其有因膽火上逆、為暈痛， 
治宜泄熱者，用羚羊角、生地、丹皮、甘菊、苦丁茶、嫩桑葉。因肝陽乘胃，為嘔吐，治宜熄風者，用茯神、 
甘菊炭、鈎藤、半夏曲，薄荷、山梔。因肝陰虛，內風動，治宜滋液者，用復脈湯去參、姜、桂，加雞子黃、 
白芍。因暑熱上蒙清竅、治宜清滲者，用石膏、荷梗、薄荷、羚羊角、通草、苡米。因陰傷陽浮，齒痛筋惕， 
治宜鎮攝者，用阿膠、牡蠣、生地、人參、白芍、鈎藤。因內風頭痛，淚冷目昏，治宜潤養者，用杞子、首烏、 
茯神、白芍、柏子仁、甘菊炭。頭腦鳴響，狀如蟲蛀，名天白蟻者，茶子末吹鼻效。頭多 
白屑作癢者，零陵香、白芷煎汁，入雞子白攪勻敷。雷頭風腫痛起塊，憎寒壯熱，腦震如雷鳴者，清震湯、 
解雷湯。雷頭風病在三陽，不可過用寒涼重劑，誅伐無過，河間立清震湯。腦風項背怯寒，腦戶穴冷者，神 
聖散。首風因於新沐，汗多惡風者，川芎丸、白芷丸。余參頭痛門治。 

<目錄>卷之五\頭風論治
<篇名>頭風脈候
屬性：浮為風，緊為寒。浮滑為風痰，洪數為風熱。陽弦為頭痛，細而堅為濕。弦而澀為氣虛，芤為血虛。滑 
為痰厥，頭痛脈急短澀者死。凡診寸脈短者頭痛，寸口緊急，或浮或短或弦，皆主頭痛。 

<目錄>卷之五\頭風論治
<篇名>附方
屬性：〔氣虛〕\x補中益氣湯\x 見一卷中風。 
〔血虛〕\x四物湯\x 見一卷中風。 
〔熱痛〕\x消風散\x 見二卷失音。 
〔冷痛〕\x追風散\x 炮川烏 石膏 炒僵蠶 荊 防 芎 草（各五錢） 天麻 制南星 白附子 羌活 
地龍 全蠍 白芷（各二錢半） 乳香 沒藥（各一錢二分） 為末，每服五分，茶調下。 
〔痰痛〕\x二陳湯\x 見一卷中風。 
〔風熱〕\x茶調散\x 見一卷傷風。 
〔風熱〕\x菊花散\x 甘菊花 旋復花 防風 枳殼 羌活 石膏 蔓荊子 甘草（各一錢五分） 姜（三片） 
〔痰濕〕\x導痰湯\x 見一卷中風。 
〔齒齦〕\x鈎藤散\x 鈎藤 陳 夏 防 苓 參 草 麥冬 石膏 甘菊 或加生地、荊芥。 
〔眉棱〕\x選奇湯\x 防風 羌活（各三錢） 黃芩（一錢） 甘草（八分） 
〔臭涕〕\x芎犀散\x 川芎 硃砂 石膏 片腦 人參 茯苓 炙草 細辛 犀角 山梔 麥冬 阿膠 
〔搐鼻〕\x透頂散\x 細辛（二莖） 瓜蒂（七個） 丁香（三粒） 糯米（七粒） 冰片 麝香（各一分半） 
研勻，用豆許，隨病左右搐鼻，出涎即愈。 
〔氣攻〕\x全蠍散\x 全蠍（二十一個） 地龍（六條） 土狗（二個） 五倍子（五錢） 
為末，酒調攤貼太陽穴。 
〔血風〕\x養血祛風湯\x 芎 歸 荊 防 羌 辛 地 夏 草 本 石膏 旋復 蔓荊（各五分） 姜 棗 
〔滋液〕\x復脈湯\x 見一卷中風。 
〔雷頭〕\x清震湯\x 升麻 蒼朮 荷葉（各四錢） 
〔雷頭〕\x解雷湯\x 落帚子（三錢） 升麻 川芎 蒼朮（各一錢） 先煎荷葉水，加姜，再入藥，煎七分服。 
〔腦風〕\x神聖散\x 葛根（半生半炒） 麻黃 細辛 藿香 等分為末，薄荷荊芥湯下。 
〔首風〕\x川芎丸\x 川芎（四兩） 天麻（一兩） 蜜和，每作十丸，以一丸細嚼，茶酒任下。 
〔首風〕\x白芷丸\x 新白芷不拘多少，挫細，以蘿蔔汁浸，曬乾研，蜜丸彈子大，每一丸細嚼，荊芥湯下， 
一名都梁丸。 

<目錄>卷之五\頭風論治
<篇名>雷頭風脈案
屬性：薛 憎寒發熱頭痛，腦如雷鳴，一夕頂發塊 甚多，延及項後，都成疙瘩。俗醫以為外症，用敷藥罔效。 
診其脈浮大，審知為雷頭風，按東垣先生論此症狀，類傷寒，病在三陽，不可過用寒涼重劑，誅伐無過，故劉河 
間立清震湯治之。用升麻（三錢）、蒼朮（米泔浸，炒，四錢）、青荷葉（一枝）、薄荷（三錢），如法， 
二服立消。此痰火上升，故成結核腫痛。用蒼朮除濕痰，薄荷散風火，升麻、荷葉引入巔頂，升發陽氣，自得汗 
而腫消。 

<目錄>卷之五
<篇名>癘風論治
屬性：（腎臟風 繡球風 雁來風 蛇皮風 鵝掌風 赤白游風 紫白癜風 紫雲風 癬疥癩斑 附） 
癘風，惡疾也，俗名大麻風。其症皮肉麻頑，身麵疙瘩，攝之則癢痛腐潰，漸至目紅鼻赤，四體攣搐， 
頭面突腫。蓋中天地間一種風毒厲氣，淫於腑臟骨髓，注於經絡肢節，久而後發，亦有骨肉傳染而得者。立齋分 
別五臟受病，謂眉先落者毒在肺，面發紫泡者毒在肝，足底痛或穿者毒在腎，遍身如癬者毒在脾，目 
先損者毒在心。一皮死，麻木不仁；二肉死，針刺不痛；三血死，潰爛流膿；四筋死，指脫趾墮；五骨死， 
鼻柱崩塌。至於聲啞目盲，皆為難治。《內經》治法，以銳針刺其腫上，出惡血，重泄毒也。其惡血滯在肌 
表經絡者，宜汗宜刺，汗用紫萍散，刺取委中穴。毒蘊腑臟，非蕩滌不除，如涼膈雙解之類。毒在外，非砭針 
不散，砭刺臂腿手足指縫出血。表里毒盛，非外砭內泄不退。上體患多，以醉仙散取毒血從齒縫中出，並刺臂 
腕指縫。下體患多，以再造散取蟲積從谷道中出，仍針腿脛趾縫。上下相等，用必勝散兼取。治法內通腑臟，外 
達經絡，養營益衛，補正逐邪。若妄投燥熱，膿水淋漓，肝血益涸，風熱益熾，腎水益傷矣。初起頭面搔癢， 
發出紅紫疹塊者，用防風通聖散加苦參、天麻、蟬蛻數服，接服八珍湯，聖愈湯。外用白玉蟾浴湯加羌活、薄 
荷、蔥白煎洗。浴後，白玉蟾擦藥搽。凡遍體腫塊，以生薑蘸擦藥擦之。其燥起白屑，系血不榮膚。四物湯加 
荊、防、白芷、地骨皮。搔如隔帛，系氣不充表。養營湯。面部麻木，系氣血不能上榮。補中益氣湯加川芎、 
白附。癮疹赤暈，系風熱入營。實者胡麻散，虛者祛風丸。疙瘩破癢，系風毒傷血。羌活當歸散，或當歸飲加 
山梔、鈎藤。指節攣拳，系陰火爍筋。加味逍遙散加鈎藤，與換肌散間服。鼻赤眉落，屬肺經風熱。人參消風 
散加天麻、僵蠶。面發紫泡、屬肝經風毒。梔子清肝湯加鈎藤、金銀花，兼服六味丸。筋骨攣痛，屬肝腎陰虛。 
六味地黃湯。口眼 斜，屬風動痙厥。用全蠍酒洗，鹽焙，研，僵蠶、白附子末各七錢，每服錢半。寒熱往來， 
小柴胡湯。陽虛怯冷，補中益氣湯、十全大補湯。瘡久潰爛，摻紅玉散、敷坎離膏。足心穿破，服六味湯、 
摻香珠散。氣血虧敗，固命丹。通治風癩， 丸、胡麻丸。一切毒癘危症，五龍丸、千年藥、東華玉髓、 
馮夷瓊漿，諸方選用。若夫癘瘍類症，則有兩 如癬，蟲蝕成瘡者，為腎臟風。用四生散以去風邪，六味丸以滋 
腎水。腎囊濕癢者，為繡球風。蛇床子湯加川椒、茴香、蔥。皮頑肌燥，至秋癢發者，為雁來風。宜羌活白芷 
散，或加味逍遙散。膚裂癢痛，形似蛇紋者，為蛇皮風。初用火龍散，繼服補劑，外用雄黃、硫黃、硃砂、 
赭石、枯礬、川椒、樟腦研，香油調擦。掌心頑濃，白皮鱗屑者，為鵝 
掌風。內服大消風散，外用土槿皮、川椒煎湯熏洗，再用桐油調鴿糞擦之。臂腿 ，遊走不定者，為赤白游 
風。赤用加味逍遙散，白用人參消風散。其肌肉斑駁，紫白為紫白癜風。通用川附、硫黃研末，薑汁調勻， 
茄蒂擦之，或用水銀、輕粉，調薑汁擦之。身發紫斑，延暈如霞者，為紫雲風。何首烏散加 、蛇床子、 
夏枯草煎洗。牛皮頑癬，用火酒浸土槿皮、大楓子、雄黃、川椒、羌活、斑蝥、朝腦、紅砒、煙膏、明礬， 
以穿山甲刮破，筆擦之。新久疥癲，一掃光。夏月汗斑、用密陀僧末、洋糖，醋調，黃瓜蒂擦之。雀斑酒刺， 
白屑風癢，玉肌散擦。此因癘風類及之。他如脫跟、魚鱗、 蚝、虼蚤、雞爪等風，不過多立名色。前明沈 
氏專科，前明沈之間着《解圍元藪》四卷，皆論風癩治法。以祛風、瀉火、殺蟲、排毒為先，補血、壯元、導 
滯、堅筋相濟。忌用熏刺鋒鐮輕粉，戒房室，禁炙爆鹽醬，大楓子性畏鹽。及一切辛葷動風食品，方可延生， 
否則愈而再發，必死。昔孫真人治此症百餘人，得免於死者二。朱丹溪治五人，得免者僅一婦人，然則癘豈 
易治哉？ 

<目錄>卷之五\癘風論治
<篇名>癘風脈候
屬性：癘風陽脈浮弦關前，陰脈實大關後。兩寸浮而緊，或浮而洪，浮緩者易治；洪大而數，或沉實者，難治。 
脈若沉而病反在上，浮而病反在下，皆不治。 

<目錄>卷之五\癘風論治
<篇名>附方
屬性：〔發汗〕\x紫萍散\x 紫背浮萍一味，曬乾研末，每服三錢，以黑豆淋酒，臨臥調服取汗，弱者間二三日 
再服。 
〔攻盪〕\x涼膈散\x 見一卷中風。 
〔表里〕\x雙解散\x 見一卷疫。 
〔肺風〕\x樺皮散\x 樺皮（四兩，炒灰） 荊芥穗（二兩） 炙草（五錢） 枳殼（四兩） 杏仁（二兩） 
每服四五錢。 
〔上體〕\x醉仙散\x 胡麻 牛蒡 蔓荊 枸杞（俱炒。各一兩） 白蒺藜 苦參 防風 花粉（各五錢） 
為末。每用一兩五錢，入輕粉二錢 
拌勻，每服一錢，茶清調，晨午各一服。服至五七日，齒縫中出臭涎，令人如醉，下盡惡物，病根乃去。 
一方多乳香、沒藥、麝香、全蠍、蛤粉、大楓子、藿香等味。 
〔下體〕\x再造散\x 鬱金 角刺（各五錢） 大黃（制一兩） 白牽牛（取頭末，半生半炒，六錢）為末， 
酒下五錢。 
〔上下〕\x必勝散\x 檳榔 角刺（各五錢） 大黃（制一兩） 白牽牛（取頭末，半生半炒，六錢） 
甘草（生熟各半二錢） 輕粉（二錢） 為末，分七服，糖五匙，薑汁五匙，調服。 
〔疹塊〕\x防風通聖散\x 荊 防 歸 芍 芎 術 苓 梔 桔草 連翹 麻黃 薄荷 大黃 芒硝 
石膏 滑石 蔥 
〔氣血〕\x八珍湯\x 見一卷中風。 
〔兩補〕\x聖愈湯\x 見二卷勞瘵。 
〔洗浴〕\x白玉蟾浴湯\x 蒼耳子 馬鞭草 防風 荊芥 紫蘇 苦參 銀花 白芷 遍地香 澤蘭 
〔外治〕\x白玉蟾擦藥\x 白芷 草烏 南星 杏仁 半夏 大楓子 白芨 白蘞 蛇床子 等分為末， 
薑片擦之。 
〔血燥〕\x四物湯\x 地 芍 歸 芎 
〔血虛〕\x養營湯\x 見二卷勞瘵。 
〔氣陷〕\x補中益氣湯\x 見一卷中風。 
〔風熱〕\x胡麻散\x 胡麻（兩半） 苦參 荊芥 首烏（各八錢） 威靈仙 防風 菖蒲 牛蒡 甘菊 蔓荊子 
白蒺藜（炒） 炙草（各六錢） 每服三錢。 
〔風熱〕\x祛風丸\x 枳 防 芍 杞 草 地骨皮 生地 熟地 蜜丸。 
〔風毒〕\x羌活當歸散\x 歸 芎 羌 防 荊 芩 翹 芷 草 黃連 牛蒡子 升麻（各一錢） 水煎。 
〔血熱〕\x當歸飲\x 歸 芎 地 芍 荊 防 蒺藜（各錢半） 草 首烏（各一錢） 水煎。 
〔血燥〕\x加味逍遙散\x 見一卷火。 
〔肺風〕\x消風散\x 見二卷失音。 
〔肢攣〕\x換肌散\x 白花蛇 黑花蛇（酒浸。各三兩） 地龍 當歸 細 
辛白芷 天麻 蔓荊 威靈仙 荊芥 菊花 苦參 紫參 沙參 木賊草 白蒺藜 不灰木 甘草 天冬 
赤芍 九節菖蒲 定風草 首烏 胡麻 草烏（炮去皮臍） 川芎 蒼朮 木鱉子（各一兩） 研末，每服五錢， 
溫酒調下。 
〔肝火〕\x梔子清肝湯\x 柴 梔 丹（各二錢） 歸 芍 苓 芎 牛蒡（各七分） 水煎。 
〔腎虛〕\x六味丸\x 見一卷中風。 
〔寒熱〕\x小柴胡湯\x 見一卷溫。 
〔陽虛〕\x十全大補湯\x 見一卷中風。 
〔瘡爛〕\x紅玉散\x 文蛤 白芷 當歸 大黃 白芨 草烏（各一兩） 乳香 沒藥 兒茶 雄黃 血竭 
韶粉 東丹（各三錢） 為末，香油調搽。 
〔外敷〕\x坎離膏\x 血竭（三錢） 冰片（一錢） 輕粉 水銀（各二錢） 大楓子（一兩） 白蠟（五錢） 研 
極細，加熬熟香油調，入麝香（二分）。大風久爛，以甘草湯洗搽。 
〔足心〕\x香珠散\x 木香 硃砂 赤石脂 東丹 車前子 各等分研細，先以茶葉、川椒煎湯洗淨，再摻 
藥，外用綿紙紮好。 
〔風虛〕\x固命丹\x 人參 熟地（各四兩） 杞子 麥冬（各六兩） 茯苓 當歸（各十六兩） 仙靈脾（取葉 
一斤去毛，酒拌蒸） 為末蜜丸，每服四十丸，米湯下。 
〔通治〕\x 丸\x 草（五月取赤莖者陰乾，以蜜酒蒸曬，一斤） 歸 芍 熟地（各一兩） 
川烏（黑豆制，六錢） 羌活 防風（各一兩） 蜜丸，二錢，以酒下。 
〔通治〕\x胡麻丸\x 胡麻（一斤） 苦參皮（五斤，酒浸） 荊芥穗（四斤） 草（三斤） 蒼耳葉 
紫背浮萍（各二斤，曬） 研末，酒糊丸。硃砂為衣每服百丸。 
〔追毒〕\x黃龍丸\x 舶上硫黃（打碎熔化，傾入釅醋內，取淨硫一斤，入竹筒內以蠟封口，浸糞缸中，一 
年取起，放長流水中四十九日） 松香（熔化，加火酒煮七沸，傾入冷水內，但取淨松香三兩） 茅術（米泔浸， 
刮一斤） 檀香 白膠香 川烏（炮） 川芎（各四兩） 惡實 草烏 天麻（各三兩） 地龍（二兩） 
研末，陳米糊丸，每服五十丸， 
開水下。 
〔滌穢濁〕\x烏龍丸\x 肥皂角刮去皮筋子，水浸捶爛，絞去渣，取汁入瓦器，用黑牽牛末共搗，為丸桐子大。 
每服五十丸，白湯下，利三五次不傷正氣。 
〔逐濕〕\x白龍丸\x 乳香 沒藥 川烏 草烏 地龍 南星 酒糊丸。每服四十丸，或酒或荊芥湯下。 
〔除濕〕\x花龍丸\x 蒼朮 黃柏 龜殼（酥炙） 牛膝 當歸 萆 防己 茄根皮（各一兩） 酒糊丸， 
每服百丸。 
〔痿痛〕\x赤龍丸\x 麝香（二錢半） 乳香 沒藥 當歸（各七錢） 地龍 白膠香（各二兩五錢） 木鱉子（三 
錢） 
川烏 五靈脂（各二兩） 京墨 線膠（炒） 紫背浮萍（各二兩五錢） 飯丸龍眼大，日服一丸，酒下。又 
名一粒金丹。 
〔驅風〕\x千年藥\x 蒼朮 羌活 烏藥 風藤 防己 防風 白芷 大黃 獨活 本 桔梗 草烏 柴胡 
黃芩 
〔毒三十六種〕天麻 細辛 甘松 蔓荊子 五加皮 白蒺藜 川斷 白芍 南星 大腹皮 角刺 
薄荷（各三兩） 荊芥 升麻（各五錢） 紫背浮萍（一斤） 麻黃（六錢） 當歸 苦參（各二兩）煎去渣，煉成膏， 
用∶人參 白朮 乳香 沒藥 牛膝 香蛇 血竭 茯苓 胡麻 松脂 僵蠶 研末，以前膏和丸彈子大，硃砂為 
衣，金箔包裹。遠年病服十丸，近年服五七丸，用麻姑酒磨服，汗出則愈。此方張真人《邋遢傳》內，有蟾蜍、 
麝香、冰片、磁石、人牙等。 
〔尹仙傳方〕\x東華玉髓\x 大楓子（研末，隔湯化油，四兩） 乳香 沒藥 血竭（各二錢） 牛黃（一錢五分） 
麝香（五分） 阿膠（一錢） 琥珀 珍珠（各三錢） 雄黃（五錢） 地龍（炙，七錢） 冰片（三錢） 芒硝（八 
分） 
大楓油調藥，每服一錢，酒下。 
〔麻頑〕\x馮夷瓊漿\x 川烏 苦參 羌活 防風 胡麻 甘菊花 荊芥 連翹 甘草 風藤 白芷 黃連 
當歸 川芎 黃芩 白芍 牛膝 獨活 僵蠶 蟬蛻 生地 何首烏 威靈仙 金銀花（各五錢） 上藥勻兩帖， 
用酒二瓶，密封煮，每一日進一杯。治疙瘩攣拳，割剜不知痛者，輕則一料愈已。 
〔腎藏〕\x四生散\x 白附子 獨活 黃 白蒺藜（炒） 各等分為末，每服二錢，用豬腰子劈開，入藥， 
濕紙裹，煨熱，鹽湯下。 
〔繡球〕\x蛇床子湯\x 蛇床子 獨活 苦參 防風 荊芥（各三錢） 枯礬（五錢） 煎湯熏洗。 
〔雁來〕\x羌活白芷散\x 羌活 白芷 柴胡 荊芥 蔓荊子 防風 豬牙皂角 甘草 黃連 黃芩（各一錢） 
〔蛇皮〕\x火龍散\x 人牙（一兩半） 雄黃 辰砂 大黃（酒蒸） 代赭石（醋 。各一兩） 共研末，每 
服三錢。 
〔鵝掌〕\x大消風散\x 防風 蒺藜 荊芥 苦參（各十二兩） 乳香 沒藥（各二兩） 黃芩（一兩） 胡麻（十 
兩） 
大楓子（五兩） 當歸 黃柏（各二兩） 麝香（五錢） 每服八錢，水煎。 
〔紫雲〕\x何首烏散\x 何首烏 防風 白蒺藜 枳殼 天麻 僵蠶 胡麻 茺蔚子 蔓荊子（各一錢） 
茵陳（五分） 水煎服。 
〔疥癩〕\x一掃光\x 防風 荊芥 苦參 地骨皮 薄荷 甘草 為末，每服三錢，蜜水調下。 
〔雀斑〕\x玉肌散\x 綠豆粉（八兩） 滑石（一兩） 白芷（一兩） 白附子（五錢） 為末，每晚用數錢搽面。 
〔擦藥〕\x肥皂丸\x 荊芥穗 本 白芷 羌活 防風 薄荷 甘松 山柰 朴硝（各一兩） 為末，入 
肥皂角去子弦三斤，搗丸，曬乾晨擦。 

<目錄>卷之五\癘風論治
<篇名>癘風脈案
屬性：服叔 傳染毒癘，由足趾麻木，漸至肌肉不仁，身發紅暈。常服京口專門治風丸散，大率瀉毒品味， 
如苦參丸、必勝散等類。初服大便日三四行，紅暈雖退而精神日削，纏綿數載，眉脫眼斜。予謂驅毒宜兼補元， 
否則正氣陷下，邪毒留滯，非治法矣。用八珍丸料加制首烏、生杜仲、炙黃 、蒸牛膝、玉竹、天麻、獨活、 
秦艽、威靈仙、乳香、沒藥、蜜丸。兼服藥酒，用白花蛇、穿山甲、松節、金毛狗脊、威靈仙、桑寄生、苦參、 
丹參、當歸、玉竹、木瓜、桂枝，浸煮，溫服一料，精神稍復，痹痛亦定。後仍服京口丸散，便瀉食減， 
筋攣肉腐，卒成不效。 
某 癘風初起，左足跟出水，左手麻痹不隨，脈虛濡按之不起，此陰血虛而受風濕癘毒也。用熟地、 
當歸、川芎、杞子、首 
烏、白朮、黃 、牛膝、生杜仲、五加皮、獨活、桂枝、鈎藤、薑黃，熬膏沖酒服，手足運掉得舒。然此症乃 
癘毒邪，乘虛襲入經絡，經謂邪之所湊，其氣必虛。若不遠帷 ，慎調攝，久之筋骨刺痛，眉落眼斜，鼻塌 
肉腐，十不一生矣。 
周 壯歲感前症，初由臂 腫硬，手腕痹痛，延至遍體上下，骨節攣痛，面發紅斑，濕毒淋漓，多在支節， 
診之脈沉數。此癘毒從經絡竄入骨髓，須用針砭去惡血以泄毒，非藥力所及，辭不治。 

<目錄>卷之五
<篇名>痹症論治
屬性：諸痹，風寒濕三氣雜合，而犯其經絡之陰也。風多則引注，寒多則掣痛，濕多則重着，良由營衛先虛， 
腠理不密，風寒濕乘虛內襲，正氣為邪氣所阻，不能宣行，因而留滯，氣血凝澀，久而成痹。或肌肉麻頑，或肢 
節攣急，或半體偏枯，或偏身走注疼痛，其不痛者，病久入深也。故在骨則重而不舉，在血則凝而不流，在 
筋則屈而不伸，在肉則麻木不仁，在皮則皴揭不榮，皆痹而不痛。蓋痹者，閉而不通，邪在陰分也。故經以病 
在陽為風，在陰為痹，陰陽俱病為風痹。經言三氣雜合，專言痹病所因也。在陰為痹，分言表里有殊也。陰陽 
俱病，表症更兼里症也。《經·痹論》曰∶風寒濕三氣雜至，合而為痹。痹非偏受一氣。其風勝者為行痹，風 
行而不定，如走注之類。寒勝者為痛痹，寒凝則陽氣不行，痛有定處即痛風。濕勝者為着痹，重着不移，或 
腫痛，或不仁，濕從土化，病發肌肉，即麻木也。以冬遇此為骨痹，冬氣在骨。以春遇此為筋痹，春氣在筋。 
以夏遇此氣為脈痹，夏氣在脈。以至陰遇此為肌痹，長夏氣在肌肉。以秋遇此為皮痹，秋氣在皮。行痹、痛痹、 
着痹痹症大綱。又以所遇之時而命名，非此外別有骨筋脈等痹也。五臟皆有合病，久而不去者，內舍於其合。 
經雲∶諸痹不已，亦溢內也。風勝者易已，留皮膚者易已，留筋骨者痛久，其入髒者死。凡痹逢寒則急，逢熱 
則縱。故骨痹不已，復感於邪，內舍於腎；筋痹不已，復感於邪，內舍於肝；脈痹不已，復感於邪，內舍於心； 
血痹不已，復感於邪，內舍於脾；皮 
痹不已，復感於邪，內舍於肺。此經病入髒也。經論五痹之入髒者曰，肺痹煩滿，喘而嘔；心痹脈不通，煩 
則心下鼓，暴上氣而喘，嗌干善噫，厥氣上則恐；肝痹夜臥則驚，多飲，數小便，上為引如懷；腎痹善脹，尻 
以代踵，脊以代頭；脾痹四肢懈惰，發咳嘔汁，上為大塞。其入腑者，別有腸痹胞痹，另詳本門。此五臟之痹， 
各以其時，重感於風寒濕之氣也。風勝脈必浮，寒勝脈必澀，濕勝脈必緩。三痹各有所勝，用藥以勝者為主， 
而兼者佐之。治行痹散風為主，兼去寒利濕，參以補血，血行風自滅也。防風湯。治痛痹溫寒為主，兼疏風滲 
濕，參以益火，辛溫解凝寒也。加減五積散。治着痹利濕為主，兼去風逐寒，參以補脾補氣，土強可勝濕也。 
川芎茯苓湯加 、術。其症有風濕，羌活勝濕湯、史公酒。有寒濕，苡仁湯、三痹湯。痹而身寒，如從水中出 
者，屬寒濕，附子丸。有濕熱，加味三妙散、蒼朮散。肩背沉重，肢節疼痛，下注足脛，屬濕熱。當歸拈痛湯。 
有風熱，膚麻癮疹，消風散。有暑濕，清暑益氣湯。有冷痹，風冷頑麻，巴戟天湯。有熱痹，熱毒流注骨節， 
千金犀角散。有營熱，四物湯去川芎，加鈎藤、丹皮。有營虛，當歸建中湯。有衛虛，防己黃 湯。有氣痹， 
痹在氣分，蠲痹湯。有血痹，痹在血分，因勞汗出，臥被風吹，血凝於膚，黃 桂枝五物湯加當歸。有瘀血， 
敗血入絡，桃紅飲，煎成入麝香。有停痰，遍身走痛，二陳湯加羌活、白芥子、風化硝，薑汁泛丸。有支飲， 
臂痛不舉，眩冒麻痹，指迷茯苓丸。有在經，木防己湯。有入絡，活絡飲加桑寄生、威靈仙、鈎藤、牛膝， 
或活絡丹。治法總以補助真元，宣通脈絡，加活血丹合續斷丹，或人參散之類。使氣血流暢，則痹自已。 
〔風寒濕合痹〕氣血凝滯，身重而痛，手足攣急。石頑改定三痹湯，或通痹散。 
〔周痹〕真氣不能周於身，渾身痹痛。風寒濕氣客於肉分，內不在髒，外未發皮，命曰周痹。蠲痹湯加 
桂枝、白朮、狗脊、薏米。 
〔行痹〕遍身走注不定，上半身甚者，烏藥順氣散。下半身甚者，虎骨散加減。 
〔痛痹〕歷節攣痛，疏風活血湯。痛甚者，五靈散。 
〔着痹〕留着定處，身重酸疼，天陰即發，除濕蠲痛湯加蠶砂、防己、薏米。不應，補中益氣湯加附子、 
羌活、黃柏。 
〔骨痹〕即寒痹痛痹也，苦痛切骨，安腎丸。 
〔筋痹〕即風痹也，風熱攻注，筋弛脈緩，羚羊角散。若濕邪入筋，續斷丹。 
〔脈痹〕即熱痹也。《金匱》雲∶經濕則痹，絡熱則痿。風濕鬱熱，經隧為壅。升麻湯去桂、麻，加萆 、 
石膏，或秦艽四物湯，後用人參丸。 
〔肌痹〕即濕痹着痹也。渾身上下左右麻木，屬衛氣不行。神效黃 湯。皮膚麻木，屬肺氣不行。本方去 
荊芥，倍黃 ，加防風。肌肉麻木，屬營氣不行。本方去蔓荊，加桂枝、羌活、防風。丹溪曰∶麻為氣虛， 
木為濕痰敗血。 
〔皮痹〕邪在皮毛，搔如隔帛，或癮疹風瘡，宜疏風養血。秦艽地黃湯。 
〔五臟痹〕經病入髒，邪勝正虛，五痹湯。腎痹，本方加獨活、肉桂、杜仲、牛膝、黃 、萆 。肝痹， 
本方加棗仁、柴胡。心痹，本方加遠志、茯神、麥冬、犀角。脾痹，本方加濃朴、枳實、砂仁、神曲。肺痹， 
本方加半夏、杏仁、麻黃、紫菀。 
《入門》曰，痹初起，驟用參、 、歸、地，則氣鬱滯，邪不散，只以行濕流氣藥主之。久而不愈，宜 
峻補真陰，使氣血流行，則病邪隨去。（參景岳論。） 
痹與痿相似，但痿屬虛，痹屬實。痿因血虛火盛，肺葉焦而成。痹因風寒濕邪侵入而成也。痹又為中風之一， 
然受病各異。痹兼三氣，邪為陰受，中風邪為陽受也。《尊生書》曰，陽者表與上，陰者里與下也。痹與風痿， 
形症雖相似，醫治之法，可相混乎？（沈氏集說） 
治痹而用風門通套之劑，醫之過也。痹症非不有風，然風入陰分，與寒濕互結，擾亂其血脈，致身中之 
陽不通於陰，故致痹也。古方多有用麻黃、白芷者，以麻黃能通陽氣，白芷能行營衛，然已入四君四物等湯中， 
非專發表也。致於攻里，則從無用之者， 
以攻里藥皆苦寒，用之則陽愈結，其痹轉入諸腑而成死症矣。（《醫通》） 
戴人曰∶痹病以濕熱為主，風寒為兼，其脈沉澀。乃治此者不分經絡表里臟腑，便作香港腳寒濕治，而用 
烏附乳沒燥熱，以致便尿澀滯，前後俱閉，虛躁日甚，肌肉日削，飲食不下，雖華扁亦難措手矣。 

<目錄>卷之五\痹症論治
<篇名>痹症脈候
屬性：脈澀又緊，為痹痛。（《脈經》）脈大而澀，為痹，脈急亦為痹。（《玉機》）浮澀而緊，風寒濕三氣皆備。 
（《脈訣》）肺脈微為肺痹，心脈微為心痹。右寸沉而遲澀，為皮痹。左寸結而不流利，為血痹。右關脈舉按 
皆無力而澀，為肉痹。左關脈弦緊，浮沉有力，為筋痹。（《醫通》） 

<目錄>卷之五\痹症論治
<篇名>附方
屬性：〔行痹〕\x防風湯\x 見一卷濕。 
〔痛痹〕\x加減五積散\x 見一卷濕。 
〔着痹〕\x川芎茯苓湯\x 赤苓 桑皮（各錢半） 川芎 防風 麻黃 赤芍 當歸（各一錢） 陳皮 炙草（各五 
分） 棗（二枚） 
〔風濕〕\x羌活勝濕湯\x 見一卷濕。 
〔風濕〕\x史國公酒\x 羌活 防風 白朮 當歸 牛膝 萆 杜仲 松節 虎脛骨（酥炙） 炙鱉甲 
蠶砂 秦艽 蒼耳子 杞子 白茄根 各味粗研，絹袋盛浸。此方去鱉甲、蒼耳子，加龜板、蒼朮，名換骨丹。 
〔寒濕〕\x附子丸\x 附 姜 芍 苓 參 草 術 桂 
〔寒濕〕\x苡仁湯\x 苡仁 歸 芎 姜 桂 羌 獨 防 術 草 川烏 麻黃 
〔寒濕〕\x三痹湯\x 地 芍 歸 芎 參 苓 草 防 獨 杜仲 牛膝 續斷 桂心 細辛 秦艽 
姜棗 水煎。 
〔濕熱〕\x加味二妙散\x 黃柏（酒炒） 蒼朮（米泔浸炒）名二妙丸，此加 當歸 牛膝 防己 萆 
龜板 
〔濕熱〕\x蒼朮散\x 蒼朮 黃柏（各四兩） 虎骨（酥炙，二兩） 防風（一兩） 為末，每服二錢，白湯下。 
〔濕熱〕\x當歸拈痛散\x 見一卷濕。 
〔風熱〕\x消風散\x 見二卷失音。 
〔暑濕〕\x清暑益氣湯\x 見一卷暑。 
〔冷痹〕\x巴戟天湯\x 巴戟（二錢） 附子 五加皮 石斛 炙草 茯苓 當歸（各一錢） 牛膝 萆 （各錢半） 
肉桂 防風 防己（各五分） 生薑 水煎。 
〔熱痹〕\x千金犀角散\x 犀角（鎊，二兩） 羚羊角（鎊，一兩） 前胡 黃芩 梔仁 大黃 升麻（各用姜 
汁拌炒，五錢） 射干（酒炒黑，四錢） 豆豉（一升） 研末。 
〔營熱〕\x四物湯\x 地 芍 歸 芎 
〔營虛〕\x當歸建中湯\x 見三卷脾胃。 
〔衛虛〕\x防己黃 湯\x 見一卷濕。 
〔氣痹〕\x蠲痹湯\x 歸 芍 羌 防 薑黃（各一錢半） 甘草（五分） 姜（五片） 棗（二枚） 
〔血痹〕\x黃 五物湯\x 芍 桂枝（各三錢） 姜（六片） 棗（二枚） 日三服，一方加人參。 
〔瘀血〕\x桃紅飲\x 桃仁 紅花 川芎 當歸尾 威靈仙 煎好，加麝香少許沖服。 
〔停痰〕\x二陳湯\x 見一卷中風。 
〔支飲〕\x指迷茯苓丸\x 見二卷痰飲。 
〔經痹〕\x木防己湯\x 木防己 石膏 桂枝 薑黃 杏仁 桑枝 
〔絡痹〕\x活絡飲\x 術 歸 芎 羌 獨（各一錢） 甘草（五分） 姜 
〔通絡〕\x活絡丹\x 川烏 草烏（各炮去皮臍） 南星（膽套九次） 地龍（焙乾。各一兩） 乳香 
沒藥（各二錢二分） 酒丸，酒下。 
〔補虛〕\x活血丹\x 熟地（三兩） 參 術 歸 芍 續斷（各一兩） 酒糊丸。 
〔經絡〕\x續斷丹\x 續斷 萆 牛膝 木瓜 杜仲（各二兩） 蜜丸，酒下二錢半。 
〔鎮補〕\x人參散\x 人參（二兩） 杜仲 黃 棗仁 茯神（各一兩） 
五味子 川芎 熟地 秦艽 羌活（各五錢） 細辛（二錢） 丹砂（五錢） 研服。 
〔合痹〕\x改定三痹湯\x 參 苓 術 草 歸 芍 芎 桂 心 防己 防風 烏頭 細辛 姜 棗 
〔合痹〕\x通痹散\x 天麻（三兩） 獨活 本 歸 芎 術（各二兩） 研服三錢，酒下，日二服。 
〔行痹〕\x烏藥順氣散\x 見一卷中風。 
〔行痹〕\x虎骨散\x 虎骨（二兩） 白花蛇 天麻 防風 牛膝 僵蠶 當歸 乳香 肉桂（各一兩） 
炙草 全蠍（各五錢） 麝香（一錢） 每末服二錢。 
〔痛痹〕\x疏風活血湯\x 歸 芎 威靈仙 白芷 防己 黃柏 南星 蒼朮 羌活 桂枝（各一錢） 
紅花（三分） 姜（五片） 
〔痛痹〕\x五靈散\x 五靈脂（二兩） 川烏（兩半） 沒藥（一兩） 乳香（五錢） 
〔着痹〕\x除濕蠲痹湯\x 蒼朮（二錢） 白朮 茯苓 羌活 澤瀉（各一錢） 陳皮（一錢） 甘草（五分） 
薑汁 竹瀝（各三匙） 
〔着痹〕\x補中益氣湯\x 見一卷中風。 
〔骨痹〕\x安腎丸\x 肉桂 川烏（各兩半） 白蒺藜 巴戟 山藥 茯苓 石斛 萆 蓯蓉 補骨脂（各四兩八 
錢） 
蜜丸。 
〔骨痹〕\x羚羊角散\x 羚羊角 歸 芎 防 獨 棗仁 茯神 杏仁 薏苡 木香 甘草 姜 
〔熱痹〕\x升麻湯\x 升麻（三錢） 茯神 人參 防風 犀角 羚羊角 羌活（各一錢） 桂心（三分） 
加竹瀝半杯，和服。 
〔脈痹〕\x秦艽四物湯\x 四物湯加 秦艽 薏苡 蠶砂 甘草 
〔鎮補〕\x人參丸\x 人參 麥冬 茯神 龍齒 石菖蒲 遠志 肉 歸 地 蜜丸。 
〔肌痹〕\x神效黃 湯\x 參 芍 陳 草 蔓荊子 尿澀加澤瀉，身熱加丹皮。 
〔皮痹〕\x秦艽地黃丸\x 四物湯加 秦艽 荊 防 羌 芷 升麻 蔓荊 甘草 大力子（各一錢） 
〔五臟〕\x五痹湯\x 參 苓 歸 芍 芎 術 五味子 細辛 或加引經之藥。 

<目錄>卷之五\痹症論治
<篇名>痹脈案
屬性：李 左臂自肩以下骨節大痛，經所謂寒勝則痛也。來勢甚驟，若遊走上下骨骱，即俗謂白虎歷節風。 
痛如虎咬，刻不可忍，此非厲劑不除，投以川烏頭炮去臍皮、草烏頭炮去皮，薑汁制、松節油，一劑，服後飲 
酒以助藥勢達病所。夜半身麻汗出，平旦而病若失矣。此仿活絡丹法。 
張 五旬外，左臂素患腫痛，因涉江受風，一夜，全身麻痹，脈虛濡，此真氣虛而風濕為病，乃痱中根萌 
也。經曰∶營虛則不仁，衛虛則不用。營衛失調，邪氣乘虛襲入經絡，蠲痹湯主之，數服而效。《準繩》雲， 
凡風痹偏枯，未有不因真氣不周而病者。治不用黃 為君，人參、歸、芍為臣，桂枝、鈎藤、荊瀝、竹瀝、薑汁 
為佐。徒雜烏、附、羌活以涸營而耗衛，未之能愈也。嚴氏蠲痹湯用黃 、炙草以實衛，當歸、白芍活血以 
調營，羌、防除濕疏風，薑黃理血中滯氣，入手足而驅寒濕，用酒和服，專藉以行藥力也。 
王 傷酒涉水，濕襲陰絡，右腿痹痛，由髀骨直至委中穴。參用三痹湯內服，桂心、茯苓、牛膝、杜仲、 
白朮、蒼朮、當歸、獨活、桑枝煎湯。外用防風、桂枝、木瓜、當歸、 、蔥白煎湯熏洗，汗出為度。夫 
濕痹重着，今腿痛已定，通移膝脛，仍以逐濕通痹法治。川烏、桂心、獨活、牛膝、虎脛骨、歸尾、沒藥，以溺 
少加茯苓、車前子。二服，兼用洗藥，痛止能行。數十日內，戒酒肉風冷勞動。 
王氏女 風寒濕合而成痹，蘊邪化熱，蒸於經絡，四肢痹痛，筋骨不舒。蓋邪中於經為痹，中於絡為痿。 
《金匱》雲∶經熱則痹，絡熱則痿，倘經腑治失宣通，延為痿 。杏仁、滑石、石膏、赤苓、威靈仙、蠶砂、 
薏仁，數服痛減，乃用白朮、薏仁、茯苓、桂枝、片薑黃、釵斛、歸身、玉竹、五加皮、桑枝煎湯，數十服肢體 
活動。又服丸劑平補肝腎，步履如常。 
族婦 右臂痛手不能舉，此為肢痹。用舒筋湯。片薑黃、當歸、羌活、炙草、姜渣、海桐皮，加桂枝，四 
五服漸瘳。凡筋得 
寒則急，得熱則縱， 短為拘，弛長為痿。風寒濕三氣雜至合而成痹。風勝為行痹，寒勝為痛痹，濕勝為着痹， 
宜宣風逐寒燥濕，兼通絡。如臂痛，服舒筋湯，必腋下 汗出，則邪不滯於筋節，而拘急舒矣。如氣虛加參、 
，血虛加地、芍，肩背加羌活、狗脊、鹿膠，腰脊加杜仲、獨活、沙苑子，臂指加薑黃、桂枝，骨節加油松 
節、虎膝，下部加牛膝、薏苡、五加皮、虎脛骨，經絡加桑寄生、威靈仙、鈎藤。久而不痊，必有濕痰敗血瘀 
滯經絡，加桂心、膽星、川烏、地龍、紅花、桃仁以搜逐之。 
王有年，盛暑脈沉緩，身半以下酸 
痛，脛膝無汗，手足不溫，便艱夢泄，皆濕熱壅阻致痹，先通其壅。 
用蒸牛膝、當歸、秦艽、川芎、玉竹、杏仁、陳皮、淡蓯蓉。二服便潤，去蓯蓉、杏仁，專理經絡濕邪， 
加桂枝、桑寄生、獨活、薏苡、杜仲、熟地（炒）。十數服全瘳。 

<目錄>卷之五
<篇名>痿症論治
屬性：痿者，肢弱而無力，筋弛而不收，為熱傷血脈之症。經曰∶五臟因肺熱葉焦，發為痿 。夫五臟皆有痿， 
如肺熱為皮毛痿，宜犀角桔梗湯。心熱為脈痿，宜鐵粉丸。肝熱為筋痿，宜紫葳湯。脾熱為肉痿，宜二陳湯 
加參、 。腎熱為骨痿，宜金鋼丸。而經論痿 必原肺熱者，以肺為髒之長，體燥居上，主氣而畏火。若金受 
火爍，則氣傷而不能營攝一身，乃發為痿 矣。其治痿獨取陽明，何也？經曰∶陽明者臟腑之海，主潤宗筋， 
宗筋主束筋骨而利機關也。陽明虛則宗筋縱，帶脈不引，故足痿不用。此治痿必使胃納水谷，化精微，五臟得 
所稟，以行血氣，濡筋骨，利關節也。河間論痿，主血衰不能營養百骸。子和謂痿，必火乘金，病多作於五六 
七月。午為少陰君火之位，未者濕土，庚金伏火之地，申者少陽相火之分。故病痿者，脈浮大。戴人主腎水衰， 
則骨髓枯竭，直言痿病無寒。丹溪雲∶瀉南方則肺金清，而東方有制，土不受戕，補北方則心火降，而西方 
有養，金不苦燥。凡痿症不可作風治，而用風藥。東垣治痿，以黃柏為君，黃 為佐。士材論胃虛食減成痿， 
宜藿香養胃湯。治脾下陷足痿，用補中益氣湯。 
石頑主陽明濕熱，各具確見。今參而酌之，通治濕熱成痿，脈洪滑者，主清燥。二妙丸、加味二妙丸，隨症 
加減。濕熱傷肺成痿者，主清土。如沙參、麥冬、玉竹、杏仁、石斛、百合、花粉、通草、山梔。濕熱壅胃成 
痿者，主通腑。大豆黃卷、茵陳、滑石、石膏、萆 、茯苓、枳實、檳榔。濕熱着筋骨成痿者，主理隧。金毛 
狗脊、地骨皮、知母、防己、牛膝、龜甲、五加皮，或三妙丸。陽明脈虛，宗筋不約者，主潤肺。人參、茯苓、 
杞子、當歸、桑葚、肉蓯蓉、桑寄生、芝麻、山藥。肝胃陰虛，風動肢痿者，主通攝。熟地、牛膝、遠志、 
杞子、石斛、鈎藤。肝腎陰虛，足熱枯痿者，填精髓。牛骨髓、豬骨髓、鹿筋膠、羊肉膠、熟地、杞子、牛膝、 
青鹽，或滋陰大補丸。腎督陽虛，脊軟腿酸者，壯筋骨。鹿角膠丸、四斤丸。太陽督脈虛，形俯痿廢者，理 
腰脊。香茸丸。衰年足軟肌麻，蹺維不用者，以溫行流暢奇絡。橘絡、木瓜、杞子、杜仲、狗脊、肉蓯蓉、 
牛膝、當歸須、鹿膠。病後陰傷骨痿，六味丸去丹、澤，加虎脛骨、龜甲、牛膝、當歸。久病筋骨痿，不起於 
床，金剛丸、牛膝丸、煨腎丸、五獸三匱丹。陰虛挾濕熱，脈滯而數，為痿厥，虎潛丸加減，不應，少加川附 
子。長夏暑濕成痿，清暑益氣湯加減。腎傷暑 痿厥，清燥湯加減。膏粱濕熱傷精，脛膝痿弱，神龜滋陰丸、 
大補地黃丸。血衰筋緩不收，補血榮筋丸。氣虛舉動無力，四君子湯加肉桂、黃 。半身偏痿，須分左右， 
審氣血陰陽，十全大補湯加減。屈伸不利，行步艱難，安腎丸。肢軟脈滑，腰膝麻木或腫，屬濕痰。二術二 
陳湯加薑汁、竹瀝。食滯脾氣不得運於四肢成痿，脈必氣口弦滑而惡食。木香檳榔丸加山楂、神曲、木瓜、 
防己。瘀血留於腰胯成痿，脈必沉澀而兼痛。四物湯加桃仁、莪朮、穿山甲。心熱亢，兼實積者，為脈痿。 
大承氣湯。瘦人病痿，脈澀或大，多血虛有火，二妙四物湯。肥人病痿，脈滑或沉，多氣虛有痰。二妙六君湯。 
子和雲∶四末之疾，動而或勁，為風。不仁或痛，為痹。弱而不用，為痿。逆而寒熱，為厥。風必兼熱， 
痹必風寒濕合邪，痿必火乘金，厥則或寒或熱，皆從下起。奈何不察其源，概謂風淫 
末疾，以風藥例治耶！ 

<目錄>卷之五\痿症論治
<篇名>痿症脈候
屬性：脾脈緩甚為痿厥。（《內經》）診痿 ，脈虛者生，緊急疾者死。（《脈經》）尺脈虛弱，緩澀而緊， 
病為足痛，或為痿病。（《脈訣》）痿脈多浮而大。（子和） 

<目錄>卷之五\痿症論治
<篇名>附方
屬性：〔肺痿〕\x犀角桔梗湯\x 黃 石斛 天冬 麥冬 百合 山藥 犀角 通草 桔梗 黃芩 杏仁 秦艽 
〔心痿〕\x鐵粉丸\x 鐵粉 銀箔 黃連 苦參 石蜜 龍膽 龍齒 牛黃 秦艽 丹皮 白蘚皮 地骨皮 
雷丸 犀角 
〔肝痿〕\x紫葳湯\x 紫葳 天冬 百合 杜仲 黃芩 黃連 萆 牛膝 防風 菟絲子 白蒺藜 
〔脾痿〕\x二陳湯\x 陳 苓 夏 草 
〔腎痿〕\x金剛丸\x 見二卷虛損 
〔胃虛〕\x藿香養胃湯\x 參 術 苓 草 苡仁 藿香 半夏曲 烏藥 神曲 砂仁 畢澄茄 姜 棗 
〔脾虛〕\x補中益氣湯\x 見一卷中風。 
〔通治〕\x二妙丸\x 見一卷濕。 
〔濕熱〕\x加味二妙丸\x 見本卷痹。 
〔濕熱〕\x三妙丸\x 二妙丸加酒蒸牛膝二兩。 
〔陰虛〕\x滋陰大補丸\x 熟地 山藥 萸肉 茯苓 牛膝 杜仲 五味 巴戟 小茴香 肉蓯蓉 遠志 
石菖蒲 杞子 紅棗 蜜丸。 
〔陽虛〕\x鹿角膠丸\x 鹿角膠 鹿角霜 熟地 人參 當歸 牛膝 茯苓 菟絲子 白朮 杜仲 虎骨 
龜板 
〔壯筋〕\x四斤丸\x 虎脛骨（一兩） 牛膝 蓯蓉（各兩半） 川烏 天麻（各一兩） 木瓜（一斤） 為末， 
以蓯蓉搗膏，酒糊丸。加乳香、沒藥，名加味四斤丸。 
〔督虛〕\x香茸丸\x 鹿茸（三兩） 生當歸（二兩） 麝香（一錢） 生川烏（五錢） 
雄羊腎三對，酒煮搗爛為丸。 
〔陰傷〕\x六味湯\x 見一卷中風。 
〔溫理〕\x牛膝丸\x 見二卷虛損。 
〔益陽〕\x煨腎丸\x 見二卷虛損。 
〔益陽〕\x五獸三匱丹\x 鹿茸（酥炙） 血竭 虎脛骨（酥炙） 牛膝（酒浸） 狗脊（燒去毛。各一兩） 
共為末，此五獸也。附子（一個，去皮臍去中心入） 辰砂（末，一兩，填滿） 木瓜（一個，去皮去中心入附子於內， 
以附子末蓋口） 此三匱也。卻以三匱正坐於瓷缸內，重湯蒸爛，和五獸末搗丸，木瓜酒下。 
〔痿厥〕\x虎潛丸\x 見一卷中風。 
〔暑痿〕\x清暑益氣湯\x 見一卷暑。 
〔肺燥〕\x清燥湯\x （錢半） 蒼朮（一錢） 陳 術 澤瀉（各五分） 五味子（六粒） 參 苓 升麻（各 
三分） 
麥冬 歸 地 草 神曲 黃柏 豬苓（各二分） 柴胡 黃連（各一分） 水煎。 
〔濕熱〕\x神龜滋陰丸\x 龜板（酥炙，四兩） 黃柏 知母（各鹽酒炒，二兩） 杞子 五味 鎖陽（酒炙。各一 
兩） 
乾薑（五錢） 為末，以豬脊髓和丸，每服五錢，鹽湯下。 
〔滋燥〕\x大補地黃丸\x 見一卷燥。 
〔筋痿〕\x補血榮筋丸\x 蓯蓉（酒制） 菟絲子（酒煮，焙） 天麻（煨。各二兩） 牛膝（酒煮，四兩） 
鹿茸（酥炙，一對） 熟地（六兩） 木瓜（薑汁炒） 五味子（焙。各一兩） 為末，蜜丸，溫酒下。 
〔氣虛〕\x四君子湯\x 見一卷中風。 
〔氣血〕\x十全大補湯\x 見一卷中風。 
〔陽衰〕\x安腎丸\x 見本卷痹。 
〔濕痰〕\x二術二陳湯\x 見二卷痰飲。 
〔食滯〕\x木香檳榔丸\x 木 檳 術 枳 陳 香附 神曲糊丸。 
〔瘀血〕\x四物湯\x 見一卷中風。 
〔熱積〕\x大承氣湯\x 見一卷溫。 
〔血虛〕\x二妙四物湯\x 二妙合四物。 
〔氣虛〕\x二妙六君湯\x 二妙合六君。 

<目錄>卷之五\痿症論治
<篇名>痿脈案
屬性：蕭 中年後腎虧火動，足膝酸軟，脈虛 而促。初用六味湯加懷牛膝，繼用虎潛丸去鎖陽，服後甚適。但 
坐久腰府熱騰，小腹收引氣升，脘膈不舒。症因沖督經虛，龍焰不伏，非理髒真所得效。擬龜鹿二仙膏加豬 
脊髓，同熬酒和服，得效。 
李 瘧邪失汗誤藥，濕邪入絡，四肢痿廢，用除濕理絡，手足能運。然值冬寒氣血斂澀，少腹逼窄， 
背脊拘急，脛膝麻頑，步履歪倒，知其陰陽維不司約束，侵及任督俱病也。用杜仲、狗脊強筋骨而利俯仰， 
五加皮、牛膝益肝腎而治拘攣，當歸、白芍以和營，茯苓、萆 以逐濕，秦艽、獨活以治痹，玉竹、桑枝以 
潤風燥，理肢節，加桑寄生通經絡，煎服十數劑，諸症漸減。又將前方參入鹿膠、沙苑子、小茴香以通治奇 
脈，丸服酒下，獲痊。 
族兒 脊骨手足痿縱，此督脈及宗筋病。《內經》治痿，獨取陽明，以陽明為宗筋之會，陽明虛則宗 
筋失養，無以束筋骨利機關也。童年坐臥風濕，虛邪襲入，遂致筋脈失司，欲除風濕，須理督脈，兼養宗筋乃 
效。方用歸、芎、參、術、牛膝、鹿膠、茯苓、木瓜、寄生、桑枝、薑黃、威靈仙，十服肢體運動已活。去鹿 
膠、薑黃、川芎、木瓜、威靈仙，加杜仲、玉竹、杞子、虎脛骨，數十服行立復常。 
張氏 四肢痿弱，動履艱難，脈澀且弱，為營虛之候。經言天癸將絕，系太沖脈衰，乃陰吹帶濁，宿恙 
頻興。因知沖為血海，隸於陽明，陽明虛則沖脈不榮，而宗筋弛縱，無以束筋骨，利機關。法當調補營血以實 
奇經。人參、杞子、茯苓、牛膝（酒蒸）、熟地、當歸、杜仲（酒焙）、山藥（炒）、木瓜、姜、棗，水煎。 
十數服漸愈。 

<目錄>卷之五
<篇名>痛風歷節風論治
屬性：痛風，痛痹之一症也，其痛有常處。掣者為寒，腫者為濕，汗者為風，三氣入於經絡，營衛不行，正邪交 
戰，故痛不止。《靈樞》謂之賤風，《素問》謂之痛痹，《金匱》謂之歷節。後世更名白虎歷節風，近世俗名 
箭風。初因寒濕風郁痹陰分，久則化熱攻 
痛，至夜更劇。治以辛溫，疏散寒濕風邪，開發腠理，宜十生丹。若痛處赤腫 熱，將成風毒，宜敗毒散。如 
風濕攻注肢節疼痛，大羌活湯。其歷節風，痛無定所，遍歷骨節，痛如虎齧。又名白虎歷節，蓋痛風之甚者也。 
或飲酒當風，汗出浴水，因醉犯房，皆能致之。其手指攣曲，身多 ，其腫如脫，漸至摧落，其痛如掣， 
不可屈伸，須大作湯丸，不可例以常劑治。烏頭湯主之。因於寒，宜從溫散。防風天麻湯。因於火，宜從清涼。 
犀角散加減。若筋脈攣痛，伸縮不利，系血虛燥。四物湯加木瓜、何首烏、甘杞子。肢節酸痛，脈沉短氣， 
系有留飲。半夏芩術湯，或導痰湯加減。肢節注痛，得捶摩而緩者，系風濕在經。靈仙除痛飲。肢節腫痛， 
遇陰雨而甚者，系風濕入絡。虎骨丸、沒藥散、或虎骨散。肢節煩痛，肩背沉重者，系濕熱相搏。當歸拈痛散。 
肢節刺痛，停着不移者，系瘀血阻隧。趁痛散。肢節熱痛者，系陰火灼筋。加味二妙散，或潛行散，用四物 
湯間服。周身麻痛者，系氣血凝滯。五靈丸。歷節久痛者，系邪毒停留。乳香定痛丸、活絡丹。肥人肢節痛， 
多風濕痰飲流注。宜導痰湯。瘦人肢節痛，是血枯。宜四物湯加羌活、防風。老人性急作勞，患腿痛。宜四 
物湯加桃仁、牛膝、陳皮、生甘草，煎成，入薑汁，或潛行散，有瘀積者，加熱酒服，並刺委中穴出血。 
風氣遊行，痛無常處，如蟲行遍體，日靜夜劇者，麝香丸主之。痛風歷節二症，宜參酌治之。 
東垣以痛風多屬血虛，主用芎歸，佐以桃仁、紅花、薄桂、威靈仙，或趁痛散。丹溪以痛風先由血□□主用 
四物黃芩、白芷。在上加羌活、桂枝、威靈仙、桔梗。在下加牛膝、防己、黃柏、木通。石頑以濕熱挾痰挾 
血入絡痹痛，症重日久，必加烏、附，驅逐痰濕，壯氣行經，便阻必用大黃，或畏峻攻，不知邪毒流注經絡， 
非烏附不能散結，燥熱結滯腸胃，非硝黃豈能潤燥乎？ 

<目錄>卷之五\痛風歷節風論治
<篇名>痛風脈候
屬性：《金匱》雲∶寸口脈沉而弱，沉即主骨，弱即主筋。沉即為腎，弱即為肝。汗出入水，歷節黃汗出，故 
名歷節。 

<目錄>卷之五\痛風歷節風論治
<篇名>附方
屬性：〔痛風〕\x十生丹\x 歸 芎 羌 防 獨 天麻 川烏 草烏 何首烏 海桐皮 等分蜜丸，茶下一錢。 
〔風毒〕\x敗毒散\x 見一卷傷風。 
〔風濕〕\x大羌活湯\x 羌活 升麻（各錢半） 獨活（一錢） 威靈仙 蒼朮 防己 術 歸 澤 苓 草（各七 
分） 
〔歷節〕\x烏頭湯\x 麻黃（六錢） 黃 白芍（各三錢） 炙草（一錢） 川烏頭（一枚） 水煎。 
〔溫散〕\x防風天麻湯\x 歸 芎 羌 防 荊 芷 天麻 草烏 白附子 滑石 甘草 
〔清涼〕\x犀角散\x 犀角 羚羊角 前胡 黃芩 梔子 大黃 升麻 射干 豆豉 研末。 
〔血燥〕\x四物湯\x 地 芍 歸 芎 
〔留飲〕\x半夏芩術湯\x 蒼朮（二錢） 白朮（一錢半） 半夏 南星 黃芩 香附（各一錢） 陳皮 
赤苓（各五分） 威靈仙 甘草（各三分） 
〔去痰〕\x導痰湯\x 見一卷中風。 
〔風濕〕\x靈仙除痛飲\x 麻黃 赤芍（各一錢） 荊 防 羌 獨 芩 歸 芎 芷 枳 草 蒼朮 靈仙（各八 
分） 
〔風濕〕\x虎骨丸\x 虎骨 五靈脂 白膠 僵蠶 威靈仙（各一兩） 烏頭（一兩半） 酒糊丸。 
〔風濕〕\x沒藥散\x 沒藥 虎骨 等分為末，酒下二錢。 
〔風濕〕\x虎骨散\x 虎脛骨 龜板 血竭 沒藥 自然銅 赤芍 當歸 防風 牛膝 五加皮 白附子 
桂心 白芷 骨碎補 天麻 研末服。 
〔濕熱〕\x當歸拈痛湯\x 見一卷濕。 
〔瘀血〕\x趁痛散\x 桃仁 紅花 當歸 地龍 五靈脂 牛膝 羌活 香附 甘草（各二錢） 乳 沒（各一錢） 
為末，酒下二錢。 
〔陰火〕\x加味二妙散\x 見本卷痹。 
〔陰火〕\x潛行散\x 黃柏（酒浸，焙，研）每一錢，薑汁和酒調服。 
〔血滯〕\x五靈丸\x 見本卷痹。 
〔久痛〕\x乳香定痛丸\x 蒼朮（二兩） 川烏 歸 芎（各一兩） 丁香（五錢） 乳 沒（各三錢） 棗肉為丸， 
酒下。 
〔行絡〕\x活絡丹\x 見本卷痹。 
〔風氣〕\x麝香丸\x 川烏（二個） 全蠍（二十一個） 生地龍（五錢） 生黑豆（二錢半） 麝香（一字） 
糯米糊丸綠豆大，酒下七丸。 

<目錄>卷之五\痛風歷節風論治
<篇名>痛風脈案
屬性：房弟 脛膝痛腫，流走不定，筋惕足酸，風濕久痹，都從熱化矣。古謂風從陽受，痹從陰受。始由絡痹 
失宣，十數年忽止忽發。今秋痛自右移左，行立頗難，陰絡受病。診脈下元先虛，搜理絡邪，宜兼滋化源，為 
有年陰虛痹症治法。熟地（水煮）、杞子、當歸、牛膝、茯苓、木瓜、威靈仙、桑寄生、玉竹、獨活、杜仲（生）、 
薏苡、地骨皮同熬膏，以虎脛骨膠收，開水化服，痛止。 
族某 水濕與氣互搏，走註上下表里經絡不定。其走注處必略腫，膚熱如芒刺，前自耳項，直下胸鄉， 
走腸，別注莖囊；後自背膂，走腰注臀，行髀膝，至右 ，腫重。手按不即起，口燥咽痛，溺少便艱， 
此濕飲為風氣鼓動，溢於支絡，遊走升降，腸腑郁痹，針刺罔效。治用表里宣洩。杏仁、石膏、山梔、赤苓、 
木通、秦艽、黑豆皮、大腹皮、黃柏（酒炒），二服痹痛減，二便爽。再用宣理行痹。鈎藤、薏苡（各三錢）、 
山梔、杏仁、車前（各一錢）、茯苓、腹皮、川楝子、桑寄生（各二錢）、牛膝、狗脊、防己（各錢半）， 
四服諸症平。再去牛膝、狗脊、川楝等，加神曲、半夏、椒目以運水濕，而腫退。 
張 長夏曆節痛痹，身重肢軟，風濕淫注，血脈失於宣通，治用驅風逐濕，通調血脈。獨活、川烏（制）、 
當歸、牛膝（蒸）、薑黃、威靈仙、防己、松節、乳香、桑枝尋骨風，水酒各半煎，外用風藥煎湯熏洗而康。 
族女 風濕走注，骨節痛痹，四肢筋掣，脈沉，由產後血虛留邪。當歸、木瓜、秦艽、杞子、鈎藤、茯苓、 
牛膝、薏苡、蠶砂、薑黃、桑枝，外用防風、 、蒼耳子、菖蒲根、蔥、姜煎湯，浴取汗，六七次痛止如常。 

<目錄>卷之五
<篇名>麻木論治
屬性：麻木，營衛滯而不行之症。《靈樞》雲∶衛氣不行，則為麻木。《素問》雲∶營氣虛則不仁，衛氣虛則不 
用，營衛俱虛則不仁且不用。如人坐久，壓着一邊，亦為麻木。東垣以為氣不行，當補肺氣。丹溪以麻為氣虛， 
木為濕痰敗血，於不仁中，確分為二。蓋麻雖不關痛癢，只氣虛而風痰湊之，如風翔浪沸，木則肌肉頑痹，濕痰 
挾敗血，阻滯陽氣，不能遍運，為病較甚，俱分久暫治之。治麻以氣虛為本，風痰為標。用生薑為響導，枳殼 
開氣，半夏逐痰，羌活、防風散風，木通、威靈仙、白僵蠶行經絡。手臂用桑枝，足股用牛膝，病減用補中 
益氣湯，重加參、 以固本。治本以桂附為響導，烏藥、木香行氣，當歸、杞子、桃仁、紅花和血，穿山甲、 
牙皂通經絡，病減，用八珍湯以培虛。此外如渾身麻木，衛氣不行者，神效黃 湯。皮膚麻木，肺氣不行者， 
芍藥補氣湯加防風。肌肉麻木，營氣不行者，八仙湯。暑月麻木，熱傷元氣者，人參益氣湯。冷風麻痹，足屈 
不伸者，獨活寄生湯。腿足麻木，忽如火灼，屬濕熱下注。二妙丸加牛膝，不應，加肉桂。手臂麻，屬氣虛。 
補中益氣湯加桑枝、薑黃。立齋治何孟春，臂麻目淚，為氣虛有痰，用補中益氣湯，兼服六味丸而愈。十指麻 
木，屬胃中濕痰敗血。二術二陳湯加桃仁、紅花，少加附子行經。指尖麻，屬經氣虛。沈氏桑尖湯。面麻木， 
屬陽氣虛。牛皮膠煨化，和肉桂末濃塗之。口舌麻木，吐痰涎。止麻消痰湯。氣虛加人參，血虛加當歸身。 
合目則渾身麻木，開眼則止，東垣以為陽衰，濕伏陰分。用三痹湯去烏頭，加黃柏、蒼朮。腹皮麻痹，多煮蔥 
白食之即愈。一塊不知痛癢，遇陰寒益甚，屬痰挾死血，宜活血行氣。二陳湯加川芎、當歸、懷牛膝、韭汁， 
白芥子研末，蔥薑汁調敷外。專因血瘀，四物湯加韭汁、桃仁、紅花。專因氣滯，開結舒筋湯。有自頭麻至心 
窩而死，或自足心麻至膝蓋而死。麻骨方。婦人因悒鬱氣結，致發麻痹者，當舒郁。逍遙散加香附、川芎。 
《沈氏尊生書》曰∶治麻木，須補助氣血，不可專用消散。方書有謂大指次指，忽然麻木不仁者，三年內須防 
中風。宜服地黃 
飲子，或十全大補湯加羌活、秦艽。若古法服愈風湯、天麻丸，開其元腑，漏其真液，適以招風取中，預防雲 
乎哉。 

<目錄>卷之五\麻木論治
<篇名>麻木脈候
屬性：脈浮而濡，屬氣虛。關前得之，麻在上體；關後得之，麻在下體。浮而緩屬濕，為麻痹；緊屬寒， 
為痛痹。澀而芤，屬死血，為木，不知痛癢。 

<目錄>卷之五\麻木論治
<篇名>附方
屬性：〔治麻〕\x補中益氣湯\x 見一卷中風。 
〔治木〕\x八珍湯\x 見一卷中風。 
〔衛氣〕\x神效黃 湯\x 參 陳 芍 草 蔓荊子 
〔肺氣〕\x芍藥補氣湯\x 芍 陳 草 
〔營氣〕\x八仙湯\x 八珍湯加 陳 夏 羌 防 柴胡 桂枝 秦艽 牛膝 
〔清暑〕\x人參益氣湯\x （二錢） 參 草（各錢半） 白芍（七分） 柴胡（六分） 升麻（五分） 五味子 
（三十粒） 
日二服。第二曰∶ （四錢） 紅花（三分半） 陳皮（五分） 澤瀉（三分） 亦日二服。第三曰∶ （三錢） 
黃柏（六分） 陳皮（錢半） 升麻（一錢） 澤瀉（錢二分） 白芍（二錢半） 炙草（五分） 五味子（三十五粒） 
亦日二服。 
〔冷風〕\x獨活寄生湯\x 見一卷濕。 
〔濕熱〕\x二妙丸\x 見一卷濕。 
〔臂麻〕\x六味丸\x 見一卷中風。 
〔指麻〕\x二術二陳湯\x 見二卷痰飲。 
〔指尖〕\x桑尖湯\x 嫩桑尖（五錢） 漢防己（三錢） 當歸（二錢） 黃 茯苓（各一錢半） 威靈仙 秦艽 
（各一錢） 川芎 升麻（各五分） 加人參亦可。 
〔口舌〕\x止麻消痰湯\x 芩 連 苓 夏 蔞 桔 陳 枳 草 天麻 南星 細辛 
〔合目〕\x三痹湯\x 見本卷痹。 
〔行氣〕\x二陳湯\x 見一卷中風。 
〔血瘀〕\x四物湯\x 見一卷中風。 
〔氣滯〕\x開結舒筋湯\x 紫蘇 陳皮 香附 烏藥 歸 芎 羌 夏 星 蒼朮（各八分） 桂枝 甘草（各四分） 
〔頭足〕\x麻骨湯\x 人糞燒灰，豆腐漿調服，即止。又方，川楝子燒灰為末，每服二五錢，酒下。 
〔舒郁〕\x逍遙散\x 見一卷火。 
〔中風〕\x地黃飲子\x 見一卷中風。 
〔補虛〕\x十全大補湯\x 見一卷中風。 
〔通治〕\x愈風湯\x 見一卷中風。 
〔諸風〕\x天麻丸\x 天麻 牛膝 萆 元參（各六兩） 當歸 羌活（各十兩） 杜仲（七兩） 熟地（一斤） 
附子（三兩） 煉蜜為丸。 

<目錄>卷之五\麻木論治
<篇名>麻木脈案
屬性：眭氏 年近六旬，肢麻頭暈屢發。今春頭右畔麻至舌尖，言蹇目紅，齦浮齒痛，厥陽升逆，鼓煽痰火，入 
竅入絡，輕為麻瞀，甚則口眼 僻，手足不隨，偏枯類中，由來者漸矣。用滋陰鎮陽以熄風，緩效為宜。熟 
地（四錢）、鈎藤（三錢）、石斛、杞子、茯神、白芍、牡蠣、磁石（各二錢）、羚羊角（七分）、山梔、 
甘菊（俱炒。各一錢）。十數服症減，去磁石，加冬桑葉、黑芝麻，再去鈎藤、梔、菊、羚角等，加潞參， 
以桑甚熬膏，及阿膠和丸。漸安。 

<目錄>卷之五
<篇名>痙症論治
屬性：痙症，體勁直而背反張，病在筋也。筋者血之所榮，傷於邪則成痙。經曰∶諸痙項強，皆屬於濕。亦有 
因寒因風而分剛痙柔痙者，有誤汗誤下而致痙者，有瘡家發汗而痙者，有中風暴仆而痙者，有產後亡血而痙者， 
有小兒急慢驚而痙者，有破傷風濕變痙者，有暴病忽見口噤頭搖戴眼反折者，皆痙病也。其症身熱足寒，項 
強齒噤，手足抽掣，角弓反張，脈皆沉伏弦緊。其因多由血液虛燥，筋脈失榮，風寒濕熱之邪，得以襲入經絡 
而為病。此陳無擇、薛立齋、張介賓諸賢，所以切指痙為亡血陰虛也。故宜滋營液以治本，疏風濕以治標。症屬 
表者，如《金匱》雲∶太陽病發熱無汗，反惡寒，為剛痙，葛根湯主之。太陽病發熱汗出， 
不惡寒，為柔痙，栝蔞桂枝湯。屬里者，痙病胸滿口噤，臥不着席，腳攣急，必 齒，屬陽明，若便硬，可與 
大承氣湯。屬半表半里者，如《醫通》雲∶一邊牽搐，一眼 斜，屬少陽，若往來寒熱，小柴胡湯加桂枝、 
白芍。此三陽痙也。若三陰痙，俱手足厥冷，筋脈拘急，汗出項強、脈沉，太陰則四肢不收，術附湯加甘草、 
生薑。少陰則閉目合面，參附湯加甘草、生薑。厥陰則頭搖口噤， 附湯加當歸、肉桂。此三陰痙也。其血 
虛發痙，宜大營煎。血虛挾火，必脈洪煩熱，一陰煎主之。火盛則陰血燥涸，保陰煎、玉女煎。液虛汗多，宜 
三陰煎。汗多兼火，當歸六黃湯。痰火發痙，栝蔞枳實湯。風熱痰壅發痙，祛風導痰湯。嘔瀉發痙，胃關煎。 
或溫胃飲。身冷痙厥，脈沉細，參附湯、十全大補湯。暑風搐搦成痙，三物香薷湯加羌活、防風、黃 、白芍。 
溫邪劫液成痙，復脈湯，去姜、桂。產後血虛，汗多成痙，十全大補湯，不應，急加附子。三因用小續命湯， 
宜去麻黃。 
陳無擇曰∶寒澀血，故無汗而惡寒，為剛痙。風散氣，故有汗而不惡寒，為柔痙。原其所因，多由亡血， 
筋失所榮，故邪得襲之。徐忠可曰∶發熱惡寒無汗，本傷寒症，若成痙，是太陽寒濕相搏而侵少陰，故惡寒， 
寒性勁，故曰剛。發熱有汗不惡寒，本傷風而並陽明症，若成痙，是太陽陽明傷濕兼風，風性溫，故曰柔。 
仲景以葛根湯治剛痙，杜太陽項強，漸成陽明胸滿之勢也。以栝蔞桂枝湯治柔痙，潤太陽既耗之液，使經氣通， 
散風行濕也。以大承氣湯治里症，以熱邪入內，故直攻其胃而邪散也。 
薛立齋曰∶痙以有汗無汗辨剛柔，又以厥逆不厥逆辨陰陽，仲景雖曰痙皆身熱足寒，然陽症不厥逆，其 
厥逆者，皆陰症也。 
張介賓曰∶筋脈拘急，故反張，血液枯燥，故筋攣。觀仲景雲∶太陽病發汗太多，則致痙。風病下之則成 
痙。瘡家不可發汗，汗之則痙。可知誤汗傷液，誤下傷陰，陰液傷而筋失所滋也。如中風之痙，必年力衰殘， 
陰之敗也。產歸之痙，必去血過多，沖任竭也。潰瘍之痙，必血隨膿化，營氣涸也。小兒之痙，或風熱傷陰， 
為急驚，或吐瀉亡陰，為慢驚，此雖不因誤治，而總屬陰虛之症。治此症者先以氣血為主，邪甚者或兼治邪， 
若邪微則急 
培元氣，元氣復，血脈自行，微邪自去。若從風治，難乎免矣。 
丹溪曰∶痙與癇相似而不同，癇病身軟，時蘇。痙病身強直不時蘇，甚有昏冒而遂亡者。 

<目錄>卷之五\痙症論治
<篇名>痙症脈候
屬性：太陽病發熱，脈沉而細，名曰痙，為難治。痙脈按之緊如弦，直上下行。痙病發其汗已，其脈如蛇。 
腹暴脹大者為欲解，脈如故，反伏弦者痙。（《金匱》）痙脈皆沉伏弦緊，但陽緩陰急，則久久拘攣，陰緩陽 
急，則反張強直。二症各異，不可不別。（《三因》） 

<目錄>卷之五\痙症論治
<篇名>附方
屬性：〔剛痙〕\x葛根湯\x 見二卷汗。 
〔柔痙〕\x栝蔞桂枝湯\x 桂枝湯見四卷瘧，加栝蔞。 
〔宜下〕\x大承氣湯\x 見一卷溫。 
〔宜和〕\x小柴胡湯\x 見一卷溫。 
〔太陰〕\x術附湯\x 術 附 草 姜 
〔少陰〕\x參附湯\x 參 附 姜 
〔厥陰〕\x 附湯\x 附 姜 
〔血虛〕\x大營煎\x 見三卷關格。 
〔兼火〕\x一陰煎\x 見二卷咳嗽。 
〔火盛〕\x保陰煎\x 二地 白芍（各二錢） 山藥 續斷 黃芩 黃柏（各錢半） 生甘草（一錢） 
〔火盛〕\x玉女煎\x 見一卷溫。 
〔汗多〕\x三陰煎\x 見二卷汗。 
〔兼火〕\x當歸六黃湯\x 見二卷衄血。 
〔痰火〕\x栝蔞枳實湯\x 蔞 枳 梔 貝 桔 參 苓 陳 芩 歸 麥冬 蘇子 
〔風痰〕\x祛風導痰湯\x 導痰湯見一卷中風，此再加羌 防術 薑汁 竹瀝 
〔嘔瀉〕\x胃關煎\x 熟地 山藥（各三錢） 扁豆 白朮（各二錢） 姜草（各一錢） 茱萸（五分） 
〔吐瀉〕\x溫胃飲\x 見一卷中風。 
〔產後〕\x十全大補湯\x 見一卷中風。 
〔暑風〕\x三物香薷飲\x 見一卷中風。 
〔溫邪〕\x復脈湯\x 見一卷中風。 
〔祛風〕\x小續命湯\x 見一卷中風。 

<目錄>卷之五\痙症論治
<篇名>痙脈案
屬性：服侄 少陰伏邪，夏至後發協熱下利，口乾脈數，舌絳目紅，譫煩躁擾。服蔗梨西瓜等汁，轉益狂躁，神 
昏不寐，症由心營受爍，勢必液涸成痙。先用鮮菖蒲根湯下至寶丹開竅滌痰，二服神識略清，但指臂動掣， 
脛膝不溫，痙厥已露，宵分齒噤口 。搖頭直視。此火風入筋劫爍血液，熱深厥深之象。急救營液以熄火風。 
用阿膠（水化）、生地、犀角（汁）、麥冬、鈎藤、木瓜、山梔、石斛、生藕汁煎，日再服，症定脈數減。 
去犀角，加生龜甲、龍膽草專退肝膽風熱，漸平。同時一侄孫，症同脈更沉數，飲以臘雪湯、西瓜汁，暫定。 
超時輒復躁擾譫妄，服至寶丹稍靜。予一見其舌干薄，齒如灰糕，決其腎水枯竭，勉用方。諸水煎生地、 
犀角、生龜甲、元參、石斛等，熱勢輒定，然卒不救。可知溫熱症由伏邪內發者，多死於陰虛水涸之體也。 

<目錄>卷之五
<篇名>眩暈論治
屬性：頭為諸陽之會，煩勞傷陽，陽升風動，上擾巔頂。耳目乃清空之竅，風陽旋沸，斯眩暈作焉。良由肝膽乃 
風木之髒，相火內寄，其性主動主升。或由身心過動，或由情志鬱勃。或由地氣上騰，或由冬藏不密。或由高 
年腎液已衰，水不涵木。或由病後精神未復，陰不吸陽，以至目昏耳鳴，震眩不定，甚則心悸舌辣，肢麻筋惕， 
寤不成寐，動則自汗，起則嘔痰。無痰不作眩。此經所謂諸風掉眩，皆屬於肝也。顧內風肆橫，虛陽上升， 
非發散可解，非沉寒可清，與治六氣風火大異。法宜辛甘化風，或甘酸化陰。葉氏所謂緩肝之急以熄風，滋 
腎之液以驅熱，肝風既平，眩暈斯止。條其治法，如上焦竅絡火郁，用羚羊角、山梔、連翹、 
天花粉、丹皮、生地、桑葉、鈎藤、天麻以泄熱，從膽治也。如中虛風陽擾胃，用人參、山藥、黃 、小麥、 
炙草、龍眼肉以填補，從胃治也。肝風內擾，陽明正當其沖，故須補中。如下元水涸火升，用阿膠、熟地、石 
斛、何首烏、杞子、天冬、黑芝麻、磁石、五味子以攝納，從肝腎治也。其陽冒不潛，用牡蠣、淡茶、龜甲。 
痰多作眩，用茯苓、川貝、橘紅、竹瀝、薑汁。心悸不寐，用棗仁、麥冬、茯神、龍骨。厥陽不斂，用萸肉、 
白芍、牛膝炭。土被木克，嘔吐不食，宜泄肝安胃，用橘白、木瓜、半夏曲、茯苓。動怒鬱勃，痰火風交熾， 
用二陳湯下龍薈丸。至於熄風之品，如甘菊炭、煨天麻、鈎藤之屬，皆可隨症加入者也。 

<目錄>卷之五\眩暈論治
<篇名>附方
屬性：〔除痰〕\x二陳湯\x 見一卷中風。 
〔瀉火〕\x龍薈丸\x 見一卷火。 

<目錄>卷之五\眩暈論治
<篇名>眩暈脈案
屬性：褚氏 高年頭暈，冬初因怒猝發，先怔忡而眩仆，汗多如洗，夜不能寐，左寸關脈浮大無倫。此膽氣 
鬱勃，煽動君火，虛陽化風，上冒巔頂所致。用丹皮、山梔（各錢半）、甘菊、白芍（俱炒。各三錢）、鈎藤、 
茯神（各三錢）、柏子仁、棗仁（生研。各八分）、桑葉（二錢）、浮小麥（二兩）、南棗（四枚）二服悸 
眩平，汗止熟寐矣。隨用熟地、潞參、五味、茯神、麥冬、蓮子、白芍，數服全愈。凡營液虛，膽火上升蒙竅，須 
丹、梔、鈎藤、桑葉以泄熱，炒菊、芍以熄風和陽，再加茯神、棗仁、柏子仁、小麥以安神涼心，風靜汗止，必 
收斂營液為宜。 
豐氏 眩暈痞嘔，多酸苦濁沫，肝木乘土，胃虛食減，瘀濁不降，得虛風翔，則傾溢而出，厥陽上冒， 
清竅為蒙，故眩暈時作。診脈澀小數，兩寸尤甚。先用降濁熄風。栝蔞霜、蘇子、半夏、茯苓、杏仁、天麻、 
甘菊炭、鈎藤、橘皮，諸症平，思納食矣。又照原方去蘇子、杏仁、鈎藤，加茯神、蓮子、釵石斛、荷葉煎湯， 
十數服而安。 
室人 煩勞傷陽，無寐耳鳴，頭暈欲嘔，伏枕稍定，虛陽上 
巔，風動痰升，眩嘔乃作。宜潛陽熄風。牡蠣（ 研），白芍、五味、甘菊炭、天麻（煨）、半夏（青鹽炒）、 
生地（炒）、茯神、棗仁、桑葉，二服隨愈。 
肖 勞力先曾失血數次，近日頭眩耳鳴目昏，心悸脘悶，兩尺浮大弦勁。相火易炎，龍雷失制，痰 
隨火乘，上乾清竅，所謂無痰不作眩悸也。養陰潛陽。淡菜、牡蠣、熟地炭、石斛、甘菊、白芍、貝母、茯神， 
數服得效後，宜服六味丸。 
許氏 中年經行太多，目眩頭暈。用攝陰和陽。熟地、白芍、甘菊（俱炒。各二錢）、當歸（醋炒八分）、 
丹皮、牡蠣粉（各錢半）、甘草（炙黑，一錢）、嫩桑葉（三錢）、紅棗（三枚），二服愈。 
王 伏暑病後失調，脈虛疾，頭暈熱渴而煩，虛風上巔，議苦辛泄熱，佐以甘潤。山梔、甘菊、丹皮、 
麥冬、釵斛、天麻（煨）、黨參、花粉、甘草、嫩桑葉，二服而愈。 
堂兄 寤後舌辣，津不上朝，頭眩肢麻，陽升風動。主和陽熄風，佐酸味以生津。鮮生地、玉竹、石斛、 
白芍、五味、花粉、烏梅、甘菊炭、牡蠣粉、桑枝、黑芝麻，常服效。 
姜 弱冠勞力傷陽，神疲頭眩，發熱口苦，食減嘔濁，兩寸脈數，厥氣上冒，有風翔浪涌之勢，治以鎮陽 
泄濁。牡蠣、白芍、茯神、橘紅、制半夏、吳茱萸、甘菊炭、金器同煎，二服濁降嘔止，脈仍小數，頭目不清， 
緣春溫膽火上升。仿葉氏泄膽熱法。丹皮、嫩桑葉、荷葉邊、鈎藤、白芍（生）、山梔、生地炭，數服眩除熱 
減，去桑葉、生地炭，加玉竹、茯神、杞子（焙）、山藥、熟地（俱炒）、潞參、蓮、棗，脈平。 
肖 冒雨後濕郁成熱，蒸而為黃，宿恙又經操勞，屢次失血，當春虛陽升動，咳而頭眩，口乾目黃，怔忡 
失寐。治先清泄火風。生地、石斛、山梔心、茯神、丹皮、羚羊角、杏仁、鈎藤、甘菊（炒）。四服頭目清，怔 
忡息，食進寐穩矣，但神疲力倦。去生地，加參、芍、蓮、棗以扶脾元，數服更適。後去羚羊角、杏仁、鈎藤、 
甘菊，加茵陳。松羅茶葉，黃漸退。 

<目錄>卷之五
<篇名>厥症論治
屬性：氣自下逆上，手足冷為厥，厥者盡也，危候也。經曰∶下虛 
則厥，故陽衰於下，則為寒厥，陰衰於下，則為熱厥，陰陽之氣不相順接，則病厥逆，手之三陰三陽，相接 
於手十指。足之三陰三陽，相接於足十趾。陽氣內陷，陽不與陰相順接，故手足厥冷也。寒厥者，身寒面清， 
四肢逆冷，指甲冷，蜷臥不渴，便利，脈微遲，即陰厥也。熱厥者，身熱面赤，四肢厥逆，指甲暖，煩渴昏冒， 
便短澀，脈滑數，即陽厥也。按《內經》論十二經陰陽之厥詳矣，而仲景以厥隸厥陰。《活人》亦謂諸手足逆 
冷，皆屬厥陰，以肝臟風火，為厥逆之主。故厥症種種，類由肝風痰火，衝激閉塞，以至昏痙為多。今標舉其 
目，有寒熱、氣血、食痰、屍蛔、煎薄、痿痹、風癇、喑郁、骨痛、腎色、暴瘧諸厥，施治最所宜審。寒厥初病 
即肢冷，腹痛脈微，附子理中湯。或表熱里寒，下利清谷，厥逆乾嘔咽痛，脈沉細而微，四逆湯。獨指尖冷， 
名清厥。理中湯。熱厥初病身熱，煩臊脈滑，數日後忽肢冷，乍溫，乃熱深發厥。火郁湯。便秘，大柴胡湯。 
煩渴躁妄，失下而手足冷，乃陽極似陰，熱極似寒，不可疑作陰症，輕用熱藥。熱微厥亦微，四逆散。熱深厥 
亦深，承氣湯。如陰衰於下，足下熱而厥者，六味湯。凡傷寒之厥，辨邪氣，寒厥宜溫，熱厥可散可攻。若由 
陰陽之衰，則元氣為重，寒厥宜補陽，熱厥宜補陰。氣厥症有二，氣虛氣實，皆能致厥。氣虛而厥者，必形色 
消索，身微冷、脈微弱，為氣脫。參、 、歸、術、地黃、枸杞之屬。甚者，回陽飲、獨參湯。氣實而厥者， 
形色鬱勃，脈沉弦而滑，胸膈喘滿，為氣逆。先理其氣，四七湯、排氣飲，再隨症調之。血厥症有二，血脫 
血逆，皆能致厥。吐衄暴崩，及產後血大脫，則氣隨之，故猝仆。宜先掐人中，或燒醋炭以收其氣，急煎人 
參湯灌之。但氣不盡脫，必漸蘇。血逆者，暴怒傷陰，血逆於上，先理其氣，則血自行。通瘀煎、化肝煎， 
俟血行氣舒，隨症調之。食厥由醉飽過度，偶感風寒惱怒，食氣填中，脾陽不運，忽仆不省，誤作中風中氣治， 
則死。煎姜鹽湯探吐，食出則愈。如感風寒，藿香正氣散。傷氣滯，八味順氣散。縱飲痰升，猝仆者，名酒厥。 
二陳湯加青皮、葛根、砂仁。痰厥由痰熱阻蔽心包，肢冷猝仆，先探吐其痰，瓜蒂散，痰開再治本病。火痰 
宜清降，寒痰宜溫散，濕 
痰宜燥利。因脾虛者健脾，因腎虛者補腎。屍厥即中惡之候，因犯不正之氣，忽手足厥冷，牙緊口噤，昏不 
知人。或由登冢吊死，飛屍鬼擊，語妄面青，蘇合香湯灌之，候蘇，服調氣平胃散。仲景雲∶屍厥脈動無氣， 
氣閉不通者，還魂丹。蛔厥多因胃寒，蛔蟲攻胃，心腹痛不可忍，或吐涎沫，或吐蛔蟲，發有休止，不宜用 
寒藥。理中湯加炒川椒、檳榔，水煎，下烏梅丸，或安蛔散、蕪荑散。蛔蟲得苦則安，得酸則止，得辛則伏。 
吐蛔亦有陽症，口瘡咽疼吐蛔，竟以冷劑取效者，不可專以胃冷概也。煎厥者，諸動屬陽，煩勞則陽氣暴張， 
勞火亢炎而精絕，遷延至夏，內外皆熱，孤陽厥逆，如煎如熬。宜清心益腎，或咸寒降逆。人參固本丸加淡菜、 
阿膠、方諸水。薄厥者，肝本藏血，怒則火起於肝，迫血上行而厥。蒲黃酒降之。痿厥亦熱厥症，厥從肝起， 
致四末不用，因水虧則陽風爍筋，絡熱沸騰，須血肉咸潤之品，熬膏服以填其隙。鱉甲、龜板、阿膠、淡菜、 
生地、豬羊脊髓。痹厥香港腳頑麻，初發必身痛，肢節腫。當歸拈痛散。其自踝以下痛極者，五獸三匱丸、滋 
腎丸。風厥手足搐搦，身體強直，名痙厥。小續命湯。癇厥肝風發痙，肢掣液涸。固本丸加阿膠、雞子黃、 
龍骨。喑厥乃類中風症，暴喑不語，經所謂內奪而厥，則為喑痱。地黃飲子加減。郁厥亦血厥症，平居無疾， 
忽默默無知，目閉口噤，惡聞人聲，移時方寤，由熱升風動，郁冒而厥，婦人多有之。羚羊角散。虛則填補奇 
經，杞子、當歸、鹿角霜、茯苓、肉蓯蓉。骨厥骨枯爪痛，六味丸。痛厥由胃陽久衰，肝木來乘，濁氣攻胃。 
吳萸、半夏、茯苓、薑汁、廣皮之屬。腎厥火由背脊上升，肢逆吐沫。椒附湯。其有腎厥氣逆至巔、頭腦大痛。 
玉真丸。色厥乃縱慾竭情，精脫於下，氣脫於上。獨參湯。暴厥脈至如喘，氣閉肢冷，若鼻及心腹微溫，目中 
神采不變，口無涎，卵不縮，皆可救。備急丸。瘧厥由瘧邪陷陰，發厥不省，當和正以托邪。人參、半夏、 
知母、草果、烏梅、生薑之屬。凡諸厥，脈大浮洪有力易醒，脈細沉伏數急不連貫，凶。厥仆大指掐拳內，凶； 
掐拳外，輕。面青，環口青，唇白，鼻青孔黑，人中吊，危也。 

<目錄>卷之五\厥症論治
<篇名>諸厥脈候
屬性：寸脈沉大而滑，沉為實，滑為氣，實氣相搏，猝厥。血氣入 
髒，即死，入腑，即愈。（唇青身冷為入髒，身溫汗出為入腑。）猝厥，脈大而緩者生，緊大而浮者死。屍 
厥脈伏者死。凡厥脈沉微為寒，沉數為熱。細為氣虛，芤大血虛。浮數滑為痰，脈至如喘為氣，沉滑緊疾為食， 
洪大而滑為蛔，脾脈緩為痿，浮澀而緊為痹。 

<目錄>卷之五\厥症論治
<篇名>附方
屬性：〔寒厥〕\x理中湯\x 見一卷中風。 
〔寒厥〕\x四逆湯\x 見一卷暑。 
〔熱厥〕\x火郁湯\x 見一卷火。 
〔便秘〕\x大柴胡湯\x 見一卷溫。 
〔散熱〕\x四逆散\x 見三卷肝火。 
〔盪熱〕\x小承氣湯\x 見一卷溫。 
〔滋陰〕\x六味湯\x 見一卷中風。 
〔補陽〕\x補中益氣湯\x 見一卷中風。 
〔氣脫〕\x四味回陽飲\x 參 附 姜 草 
〔氣逆〕\x四七湯\x 一名七氣湯，見二卷咳嗽。 
〔氣逆〕\x排氣飲\x 見三卷積聚。 
〔血逆〕\x通瘀煎\x 歸尾 山楂 香附 紅花 烏藥 青皮 木香 澤瀉 
〔怒傷〕\x化肝煎\x 見二卷血。 
〔霍亂〕\x正氣散\x 見一卷中風。 
〔氣滯〕\x八味順氣散\x 見一卷中風。 
〔酒厥〕\x二陳湯\x 見一卷中風。 
〔吐痰〕\x瓜蒂散\x 見一卷中風。 
〔屍厥〕\x蘇合香丸\x 見一卷中風。 
〔屍厥〕\x調氣平胃散\x 見一卷中風。 
〔氣閉〕\x還魂丹\x 辰砂 雄黃 玳瑁 麝香 白芥子 安息香熔化為丸黍米大，每服五分。 
〔止蛔〕\x烏梅丸\x 見三卷嘔吐。 
〔止蛔〕\x安蛔散\x 見三卷嘔吐。 
〔殺蛔〕\x蕪荑散\x 見三卷積聚。 
〔煎厥〕\x固本丸\x 見一卷中風。 
〔薄厥〕\x蒲黃酒\x 蒲黃一兩炒褐色，清酒十杯沃之，溫服。 
〔痹厥〕\x當歸拈痛湯\x 見一卷濕。 
〔痹厥〕\x五獸三匱丸\x 見本卷痿。 
〔瀉熱〕\x滋腎丸\x 見一卷火。 
〔風厥〕\x小續命湯\x 見一卷中風。 
〔喑厥〕\x地黃飲子\x 見一卷中風。 
〔郁厥〕\x羚羊角散\x 見本卷痹。 
〔腎厥〕\x椒附湯\x 見四卷泄瀉。 
〔頭痛〕\x玉真丸\x 硫黃 硝石 石膏 半夏 薑汁糊丸。 
〔暴厥〕\x備急丸\x 大黃 乾薑 巴霜（各二兩） 蜜丸豆大，猝厥者酒下三丸，即活。 

<目錄>卷之五\厥症論治
<篇名>厥脈案
屬性：房叔 秋感時癘，煩悶吐瀉，筋掣囊縮，手足厥逆，脈微，邪陷厥陰。與六和湯去扁豆、白朮、杏仁，加 
吳茱萸、煨姜。吐瀉止，手足溫。忽發痙，項背強直，時或反張，頭面冷至胸背，躁擾欲冷凍飲料，目閉，心了了， 
口不能語。由吐瀉後真陰大傷，厥氣上逆，陰陽失交，虛風入絡，故現痙厥重症，雖神明未昏，而腎水欲枯，微 
陽垂絕。勉用參（二錢）、附（三分）回陽，歸（二錢）、芍（三錢）救陰，麥冬（錢半）、五味（四分）生津， 
木瓜、鈎藤（各錢半）舒筋，茯神、遠志（各二錢）斂神。服後陽回躁定，再劑諸症悉退。 

<目錄>卷之五
<篇名>香港腳論治
屬性：香港腳，壅疾也，多由蘊濕而成，經所謂緩風濕痹也。頑弱為緩風，痛着為濕痹。然有風濕、寒濕、濕熱、 
厥逆、攻注等因。東垣謂南方多感寒濕，北方多傷濕熱。《千金方》直謂風毒所中，由坐立濕地，風濕襲入經 
絡皮肉，遂成香港腳，初起甚微，人多不覺，惟猝起腳屈弱，不能動，或腫不腫，或頑痹，或緩縱，或攣急。其 
發也，身痛壯熱，大類傷寒，或小腹不仁，或腹痛下利，或二便秘澀，或忡悸昏憒，嘔逆轉筋。但病起自腳， 
或腫滿，或枯細，便作香港腳治，勿用傷寒等藥。其小腹頑痹不仁者，腳多不 
腫，頑後三日，令人嘔吐，為香港腳入心，死在旦夕。腎乘心，水克火也。丹溪以八味丸去山藥救之。後人又以 
浮腫為濕香港腳，當利濕疏風，不腫為干香港腳，當潤血清燥，干即熱也。治法大要疏通其壅。氣滯者，檳蘇散、 
四七湯。食滯者，枳黃湯。風勝者，自汗走注，脈浮弦。越婢加白朮湯。寒勝者，無汗，攣急掣痛，脈沉澀。 
酒下牛膝丸。暑勝者，身熱渴煩，脈洪數。清暑益氣湯。濕勝者，腫痛重着，脈濡細。除濕湯。寒濕勝者， 
頑弱無力，脈細緩。葫蘆巴丸。熱甚者，加味蒼柏散。腫甚者，勝濕餅子、桑白皮散。香港腳初發，渾身痛， 
肢節腫，二便秘，先用羌活導滯湯導之，後用當歸拈痛散除之。風毒甚，頭痛身熱，肢節痛，或一腳偏軟，小 
續命湯加木瓜。三陽經熱毒註腳踝， 赤腫痛，寒熱如瘧，敗毒散加蒼朮。三陰經寒濕着脛膝，枯瘦色淡，少 
腹不仁，或腹急痛，上氣喘急，八味丸加沉香。香港腳入腹，沖胸欲絕，千金半夏湯。入脅作痞，杉木節湯。腳 
氣衝心，為火氣逆上，金鈴子散加黃柏，別以附子末，津調敷湧泉穴。衝心滿痛，二便俱阻，沉香導氣湯。腹 
脹喘急，蘇子降氣湯，佐以養正丹。嘔逆噁心，平胃散加木香。腿肚轉筋，以蒜擦足心，令熱，即安。仍以冷 
水食一瓣。其厥氣升，濕濁不降，木萸湯。腎氣虛，小溲不利，金匱腎氣丸。氣血虛，屈伸不利，獨活寄生湯、 
羌活續斷湯。香港腳走注，痛不可忍，捉虎丹。骨節腫痛，五加皮丸。腿筋不舒，苧根湯。厥氣上攻，便秘， 
三將軍丸。腹脹喘急，威靈仙末二錢，酒下。足腫成瘡，沈氏香港腳湯。濕瘡蟲癢，甘蔗渣燒灰，生豬脂搗敷， 
油紙紮效。注踝成漏，人中白 研，敷孔良。此症最忌房室，及一切牛羊雞鴨魚肉蔥蒜酒面，犯之則成痼疾。 
東垣雲，香港腳實由水濕，然有二焉。南方卑濕，清濕襲虛，則病起於下，此為外感。北方常食膻乳， 
飲酒太過，脾胃不能運化，水濕下注，此因內至外者也。香港腳脛腫，是為壅疾，治當疏下，然太過則損脾， 
不及則病不去。南方多見兩足粗大，與疾偕老，初起治宜檳榔湯、香蘇散。並加檳榔、橘皮以宣通其氣，不使 
其壅。壅既成，砭去惡血，然後服藥。 
《千金》論雲∶香港腳有冷有熱不同者，足有三陰三陽。寒中三 
陽，所患必冷。暑中三陰，所患必熱。脾受陽毒，必熱頑，腎受陰濕即寒痹。 
《活人書》雲∶凡香港腳服補藥，及用湯藥渫洗，逼邪入於經絡者，皆醫之大戒也。 
《醫通》雲∶香港腳服補藥太過，小便不通者，用薑汁炒山梔、木通、赤芍、赤茯苓、當歸、甘草梢，不時 
煎服。香港腳遍身腫滿，喘促煩悶者，木通散。香港腳上入少腹不仁者，八味丸。 
凡香港腳多從暑濕得之，故腫痛多屬濕熱，其兼寒兼風，當詳春夏病因六淫治之。至於枯細而熱者，屬 
陰虛。瘦弱而寒者，屬陽虛。當別以本症治之。 

<目錄>卷之五\香港腳論治
<篇名>香港腳脈候
屬性：香港腳之脈，浮弦為風，濡弱為濕。遲澀因寒，洪數熱郁。沉伏毒在筋骨，澀澀不調，毒在血分。夏暑腳 
膝冷，其脈陽濡陰弱，為濕溫。浮大緊 ，及沉細而 ，皆惡脈。心下急，氣喘自汗，脈促短數，嘔吐不止者 
死。 

<目錄>卷之五\香港腳論治
<篇名>附方
屬性：〔頑痹〕\x八味丸\x 見一卷中風。 
〔氣滯〕\x檳蘇散\x 蒼朮（二錢） 香附 蘇葉 陳皮 木瓜 檳榔 羌活 牛膝（各一錢） 甘草（三分） 
蔥白（二莖） 姜（三片） 
〔氣滯〕\x枳黃湯\x 枳實（五分） 酒浸大黃（三錢） 羌活（錢半） 當歸（一錢） 
〔風勝〕\x越婢加術湯\x 麻黃 石膏 白朮 甘草 姜 棗 
〔寒勝〕\x牛膝丸\x 牛膝（二兩） 川椒（五錢） 附子（一錢） 虎脛骨（六錢） 酒浸曬研，蜜丸，酒下， 
忌食動風物。 
〔暑勝〕\x清暑益氣湯\x 見一卷暑。 
〔濕勝〕\x除濕湯\x 見一卷濕。 
〔寒濕〕\x葫蘆巴丸\x 葫蘆巴（酒浸一宿，焙） 故紙（炒。各四兩） 共研，以木瓜切頂去瓤，入藥令滿， 
簽合蒸爛，搗丸。 
〔熱甚〕\x加味蒼柏散\x 蒼朮（一錢） 白朮（八分） 知母 黃柏 黃芩（各六分） 歸 芍 地（各四分） 
木瓜 檳榔 牛膝 木通 羌 獨 
防草（各三分） 
〔腫甚〕\x勝濕餅子\x 白丑 黑丑（各二兩，取頭末五錢） 甘遂（五錢） 蕎麥麵（一兩半） 水調作餅如錢 
大，飯上蒸熟。空心服，以利為度。 
〔腫甚〕\x桑白皮散\x 赤苓（二錢） 木香 防己 檳榔（各一錢二分） 桑皮 郁李仁（各一錢） 蘇葉 
木通 大腹子 青皮（各七分） 姜（三片） 
〔疏下〕\x羌活導滯湯\x 大黃（酒煨、二錢四分） 羌活 獨活（各一錢二分） 防己 歸尾（各七分） 
枳實（五分） 
〔濕熱〕\x當歸拈痛散\x 見一卷濕。 
〔中風〕\x小續命湯\x 見一卷中風。 
〔熱毒〕\x敗毒散\x 見一卷傷風。 
〔胸悶〕\x半夏湯\x 半夏 人參 桂心（各三錢） 乾薑（二錢） 附子 炙草（各錢半） 細辛 蜀椒（各一錢） 
分三服。 
〔脅痞〕\x杉木節湯\x 杉木節（一升） 橘葉（切，一升，無葉則以橘皮代之） 檳榔（七枚） 童便（三升。 
煮一升半） 分二服。 
〔火逆〕\x金鈴子散\x 見三卷郁。 
〔滿阻〕\x沉香導氣湯\x 羌活 白芍 檳榔（各一錢） 川芎 香附（各八分） 枳殼（七分） 蘇葉 蘇子 
木瓜 姜（各六分） 炙草 沉香（各五分） 
〔喘脹〕\x蘇子降氣湯\x 見二卷失音。 
〔喘急〕\x養正丹\x 見三卷嘔吐。 
〔嘔惡〕\x平胃散\x 術 朴 陳 草 姜 棗 
〔肝氣〕\x木萸湯\x 木瓜 檳榔（各二錢半） 吳茱萸（錢半） 
〔腎虛〕\x腎氣丸\x 見二卷虛損。 
〔虛弱〕\x獨活寄生湯\x 見一卷濕。 
〔偏痿〕\x羌活續斷湯\x 羌 續 辛 防 艽 芷 參 地 歸 芍 苓 桂 牛膝 杜仲 
〔走注〕\x捉虎丹\x 五靈脂 白膠香 草烏（黑豆同煮） 木鱉子 地龍（各兩半） 乳 沒 歸（各七錢半） 
麝京墨（各三錢半） 糯米糊丸，酒下。 
〔腫痛〕\x五加皮丸\x 五加皮（四兩，酒浸） 遠志（四兩，酒浸） 曬研，酒糊丸，酒下。 
〔筋急〕\x苧根湯\x 杜仲（三錢） 當歸 川斷 胡桃肉 杞子 白苧根（各二錢） 桑枝（炒，四錢） 紅花 
秦艽 桃仁（各一錢） 煎服，將藥渣 
乘熱熨之。 
〔厥氣〕\x三將軍丸\x 茱萸 木瓜 大黃 等分糊丸。專治香港腳攻心，大便不通。 
〔瘡爛〕\x香港腳湯\x 萆 （五錢） 茯苓 桑枝（各三錢） 蒼朮 薏仁 牛膝（各二錢） 秦艽 
澤瀉（各錢半） 
〔衝心〕\x檳榔湯\x 檳榔 木香 茴香 等分，加童便、薑汁，溫服。 
〔初起〕\x香蘇散\x 香附（三兩） 蘇梗（二兩） 陳皮（一兩） 甘草（五錢） 姜（三片） 蔥白連根（二莖） 
〔腫滿〕\x木通散\x 木通 紫蘇 豬苓（各一兩） 桑白皮（薑汁炒） 檳榔 赤苓（各二兩） 每服五錢， 
蔥、姜水煎。 

<目錄>卷之五\香港腳論治
<篇名>香港腳脈案
屬性：湯氏 香港腳宿恙，不離濕熱，恰逢梅夏，陰雨溽蒸。舌痕灰黃，食少不飢，藥忌濁膩，脾惡濕也。再以衰 
年肝腎脈虛，寒熱，足腫帶下，腰痛季脅，自左注右，不能側臥，乃陽維帶脈兼病，治從絡脈，佐理脾陽。仿古 
飲子法，濁藥清投。熟地炭（錢半）、沙苑子（鹽水炒）、杞子（焙。各二錢）、牛膝（酒炒炭）、歸須（酒拌，各一錢）、 
砂仁殼（八分）、茯苓、薏苡、生杜仲、桑寄生、續斷（各二錢）、糯稻根須（兩半）。一劑痛止，再劑食進， 
多服並香港腳不數發。 

<目錄>卷之五
<篇名>鶴膝風論治
屬性：（膝游風 膝眼毒 膝癰附） 
膝者筋之府，屈伸不利，兩膝壅腫，內外皆痛，腿細膝粗，如鶴之膝，是名鶴膝風。多由足三陰經虧損， 
風邪乘之使然。治在活血榮筋，兼理風濕。十全大補湯加杜仲、牛膝、羌活、獨活。初起漫腫不紅，屈伸不利， 
用蔥熨法內消之，或隔蒜灸，內服大防風湯。切忌針刺。或用陳芥子研細，蔥薑汁和白蜜調塗。一伏時，患上 
起泡，泡干皮脫，自愈。若寒熱齊作，五積交加散加烏藥、僵蠶。若皮色不變，大腿通腫，神效散。若無根虛 
火，倏忽發熱，十全大補湯。血虛發熱面赤，脈大而渴，當歸補血湯。陰虛形瘦發熱，六味地黃湯。若挾濕熱， 
蒼龜丸，或二妙散。若系 
風濕，換骨丹、散膝湯。若侵水濕，蒸膝湯。食少面黃，六君子湯。中氣不足，補中益氣湯。屈伸不利，活絡 
丹。成膿潰爛，大防風湯。膿清肌肉不生，或頭暈吐痰，八味地黃丸加鹿茸、牛膝。由腳軟漸成鶴膝，獨活寄 
生湯。但一膝引痛，上下不甚腫而微紅者，名膝游風。防風通聖散加木瓜、牛膝，或換骨丹。或膝兩旁腫痛， 
憎寒壯熱，腫處手不可近者，名膝眼毒。勝金丹、仙方活命飲加牛膝。或膝蓋上腫痛，亦發寒熱，名膝癰。治 
同上。 
《醫通》曰∶婦人鶴膝風，因郁怒致損肝脾，而為風邪所襲，或先肢體筋攣，膝漸大，腿漸細，如鶴膝狀。 
其腫高赤痛者易治，漫腫不紅痛者難治。二三月潰而膿稠者易治，半載後潰而膿清者難治。誤用攻伐，復傷元 
氣，尤為難治。宜固元氣為主。其食少體倦，六君子湯。晡熱內熱，寒熱往來，逍遙散。發熱惡寒，十全大補 
湯。驚悸少寐，歸脾湯。月經過期，補中益氣湯。月經先期，加味逍遙散。腎陰虛弱，六味地黃丸。凡潰後宜 
大補脾胃，若膿出反痛，或寒熱煩渴，皆屬氣血虧損，治以培補為宜。八珍湯。 
小兒鶴膝風，多因先天腎氣衰薄，陰寒凝聚於腰膝。古方以六味丸補腎水，以鹿茸引至骨節而壯里，此 
治本良法也。 
喻嘉言曰∶鶴膝風，即風寒濕之痹於膝者也，如膝骨日大，上下肌肉日枯，未可先治其膝，宜養氣血，使 
肌肉漸榮，再治其膝可也。此與治偏枯之症，大同小異，急溉其未枯者，使氣血流行而復榮。倘不如此，但 
用麻黃防風等散風之藥，鮮有不全枯者。故治鶴膝而急攻其痹，必並其足痿而不用矣。 

<目錄>卷之五\鶴膝風論治
<篇名>附方
屬性：〔溫補〕\x十全大補湯\x 見一卷中風。 
〔溫散〕\x大防風湯\x 地 歸 芍 杜仲 防風（各一錢） 附子 川芎（各七分半） 羌活 人參 牛膝 
炙草（各五分） 白朮（錢半） 姜 棗 
〔溫散〕\x加減五積散\x 見一卷濕。 
〔退腫〕\x神效散\x 人參（二錢） 歸 芍 地 術 附 羌 防 杜仲 牛膝 甘草（各一錢） 姜（三片） 
〔補血〕\x當歸補血湯\x 當歸 黃 
〔陰陽〕\x六味丸 八味丸\x 俱見一卷中風。 
〔濕熱〕\x蒼龜丸\x 二術 龜板（各二兩半） 黃柏（五錢） 粥丸，每五十丸，四物湯加陳皮、甘草煎。 
〔濕熱〕\x二妙散\x 見一卷濕。 
〔風濕〕\x換骨丹\x 當歸（一兩） 虎脛骨（酥炙，一具） 羌 防 獨 萆 （各二兩） 秦艽 牛膝 
蠶砂 杞子 油松節（各五兩） 白茄根（八兩） 蒼朮（四兩） 龜板（一兩） 用無灰酒一壇浸，服盡，將藥曬乾， 
研末糊丸，酒下。 
〔風濕〕\x散膝湯\x 黃 （五兩） 防風（三錢） 肉桂（五錢） 茯苓（一兩） 水煎服，取汗。 
〔風濕〕\x蒸膝湯\x 生 （八兩） 石斛 薏苡（各二兩） 肉桂（二錢） 水煎二碗，先服一碗，復被取汗， 
再服汗透，二劑全愈。 
〔補脾〕\x六君子湯\x 見一卷中風。 
〔補氣〕\x補中益氣湯\x 見一卷中風。 
〔舒筋〕\x活絡丹\x 見本卷痹。 
〔濕痹〕\x獨活寄生湯\x 見一卷濕。 
〔游風〕\x防風通聖散\x 見本卷癘風。 
〔膝眼毒〕\x勝金丹\x 白砒（制） 麝香（各五分） 蟾酥（一錢） 雄黃 辰砂 乳 沒 血竭（各錢半） 
全蠍 天龍 甲片（各三錢） 僵蠶（五錢） 為末，每三錢砂糖調，蔥白酒送下。 
〔消毒〕\x仙方活命飲\x 甲片 防 芷 草 赤芍 歸尾 花粉 貝母 角刺（各一錢） 陳皮 銀花（各三分） 
乳沒（各一錢） 水酒各半煎。 
〔除蒸〕\x逍遙散\x 見一卷火。 
〔安神〕\x歸脾丸\x 見二卷勞瘵。 
〔培補〕\x八珍湯\x 見一卷中風。 

<目錄>卷之五
<篇名>破傷風論治
屬性：（破傷濕 破傷火附） 
凡金瘡跌扑，損破皮肉，及瘡瘍潰後，切忌當風用扇，若為風邪所乘，皆能傳入經絡，名破傷風。其 
症寒熱間作，牙關微緊。即宜威靈仙五錢，獨頭蒜一枚，同搗爛，熱酒沖服，汗出愈。甚 
則發痙，口噤項強，體直殺人。急用獨聖散，蘇木為末三錢，酒服立效。或用生蟾二兩半，切剁如泥，入 
花椒一兩，同酒炒熟，再入酒二盞熱服，少頃通身汗出，神效。其破傷重，亡血多，筋絡失榮，賊風易襲， 
經所謂風邪乘虛入之也，此為風虛邪。宜桂枝湯。合當歸補血湯。若因營熱煽風，瘡勢 腫，河間所謂熱甚 
風搏，並於經絡也，此為風火邪。當歸地黃湯。夫傷風法當疏表，然不宜峻用汗劑者。仲景謂瘡家不可發汗， 
汗之則變痙，故破傷症輕者，但用蔥白香豉湯加白芷、當歸、鯪鯉甲、麝香、蠍尾。症重者，亦用本方加防風、 
遠志、黃 、肉桂、犀角、鯪鯉甲。甚則用萬靈丹煎蔥豉湯下。若嘔逆不食，系風引邪毒攻心，內用護心散， 
外用蔥熨法。大便不通，但用蜜煎導。症勢稍退，即宜保元湯，仍加遠志、肉桂、犀角、鯪鯉甲解散餘毒。 
如久不合口，瘡毒內蘊，熱甚生風，周遭起白痂，不甚腫，身發寒熱，牙關微緊，急服玉真散，口噤者童便調 
下，即用此散敷瘡口。倘瘡勢紅腫，用杏仁泥和白面，水調敷腫處，即消。如身冷牙噤，腰脊反張，四肢強直， 
急服全蠍散，或大蜈蚣散。用小蜈蚣散擦牙，吐出痰涎，立蘇。如服後不解，邪漸入里，發搐，目直視，二便 
秘，用左龍丸。其背後搐者，太陽也，為在表。太陽經行身後，背後搐，如角弓反張。無汗，急汗之，防風湯、 
九味羌活湯、小續命湯。汗過多，止之，防風當歸散、白朮防風湯。身前搐者，陽明也，為入里。陽明經行身 
前，身前搐，如頭低視下，手足牽引。急下之，先用小芎黃湯二服，後用大芎黃湯下之。兩旁搐者，少陽也， 
為半表半里。少陽經行身側，兩旁搐，如左右一目視，或左右一手一足搐。宜和之，小柴胡湯，或防風通聖散 
加減。此河間法也。其但言三陽，不及三陰者，謂風邪傳入三陰，其症必危。惟天靈蓋 末一錢，鯪鯉甲半錢、 
麝香一字，同研，煎蔥白香豉湯送下。若少腹滿自利，口燥咽干，舌卷囊縮，額上珠汗不流，肢體痛極，不 
在傷處，終為死候。 
凡通治破傷風，宜曹氏秘方∶荊芥，黃蠟，魚鰾各五錢，艾葉三片，無灰酒一碗，重湯煮一炷香，熱飲， 
汗出愈。若發痙，宜蠲痙湯。病久衰弱，宜主調營。四物湯加防風、白芷、細辛。瘡瘍風邪攻注，身痛攣急， 
羌活防風湯加地骨皮、荊芥穗。如破 
傷腫，膿不透出。硃砂指甲散，酒調服。外用玉真散，薑汁調敷。又或用湯淋洗，濕氣侵入，瘡口流膿， 
其人昏述沉重者，名破傷濕。先用除溫湯，後用白朮膏。若艾灸火烘，火氣逼入，瘡口腫赤，其人煩躁發熱者， 
名破傷火。小芎黃湯加薄荷、黑山梔、酒炒黃連。 
《醫鑒》曰∶諸瘡欲變痙，宜急風散。發汗多成痙，宜防風當歸散。亡血多成痙，宜當歸地黃湯。 

<目錄>卷之五\破傷風論治
<篇名>破傷風脈候
屬性：破傷風脈浮而無力，太陽也。長而有力，陽明也。浮而弦者，少陽也。（《正傳》）洪數者傷火，芤細 
者傷濕，虛細而澀，皆不治。 

<目錄>卷之五\破傷風論治
<篇名>附方
屬性：〔傷風〕\x桂枝湯\x 見四卷瘧。 
〔血虛〕\x當歸補血湯\x 黃 當歸 
〔營熱〕\x當歸地黃湯\x 地 芍 歸 芎 防 芷 本（各一錢） 細辛（五分） 
〔散表〕\x蔥白香豉湯\x 見一卷溫。 
〔通治〕\x萬靈丹\x 歸 芎 荊 防 辛 草 麻黃 天麻 川烏 草烏 首烏 茅術 石斛 雄黃 蜜丸。 
〔毒攻〕\x護心散\x 綠豆粉（一兩） 乳香（三錢） 辰砂 甘草（各一錢） 研細，早暮各服三錢，開水下。 
〔外治〕\x蔥熨法\x 大蔥一握，隔湯蒸熟，以線扎，切平其底，乘熱熨背，冷即更換，得微汗為度， 
明日再熨。 
〔便秘〕\x蜜煎導\x 用蜜熬，捏成如棗核，納肛內。 
〔補元〕\x保元湯\x 見一卷火。 
〔風痙〕\x玉真散\x 防風 南星 等分為末，每服一錢，薑汁和酒調服。名定風散，以此蜜調敷瘡，效。 
再加 白芷 天麻 羌活 白附子 等分杵末，調敷瘡口，名玉真散。凡打傷欲死，唯是心頭溫者，用藥末二錢， 
熱酒童便下二服，效。 
〔身冷〕\x全蠍散\x 蠍尾七個為末，熱酒調服，日三次。凡破傷風，非此不除。 
〔風毒〕\x大蜈蚣散\x 蜈蚣（二條，魚鰾炒） 左蟠龍（即鴿糞，炒煙盡，各五錢） 
為末，每服二錢，防風湯下。 
〔去風〕\x小蜈蚣散\x 蜈蚣（一條） 全蠍（二個炒研） 擦牙出涎。治口噤身反張，不省人事。 
〔入里〕\x左龍丸\x 左蟠龍（即鴿糞，炒） 僵蠶（炒） 魚鰾（蛤粉炒。各五錢） 雄黃（一兩） 天麻（二錢） 
飯糊丸桐子大，每服十五丸，溫酒下，日三服。如症重，每藥末一錢，飯糊中加入巴豆霜五厘，每服中加一丸 
漸加至十丸，以利為度，痛愈即止。一方，有大蜈蚣二條。 
〔無汗〕\x防風湯\x 防 芎 羌 獨（各一錢二分半） 水煎，調蜈蚣散，溫服之，大效。 
〔通治〕\x九味羌活湯\x 羌活（錢半） 防風 茅術（各一錢） 細辛（五分） 芎 芷 芩 地（各八分） 
炙草（六分） 蔥白（二莖） 姜（三片） 棗（一枚） 
〔散風〕\x小續命湯\x 見一卷中風。 
〔汗多〕。\x 防風當歸散\x 防 歸 芎 地（各一錢半） 
〔固衛〕\x白朮防風湯\x 術 （各二錢） 防風（四錢） 
〔陽明〕\x小芎黃湯\x 川芎 黃芩（各一錢半） 炙草（一錢） 蔥白（四莖） 香豉（四合） 水煎。 
〔風秘〕\x大芎黃湯\x 即小芎黃去甘草，加酒炒大黃三錢，羌活錢半，水煎。 
〔少陽〕\x小柴胡湯\x 見一卷溫。 
〔風熱〕\x防風通聖散\x 見本卷癘風。 
〔通治〕\x曹氏秘方\x 荊芥 黃蠟 魚鰾（各五錢） 艾葉（三片） 無灰酒（一碗） 重湯煎一炷香， 
熱飲汗出愈。 
〔通治〕\x蠲痙湯\x 羌 獨 防 杏 地榆 
〔營虛〕\x四物湯\x 地 芍 歸 芎 
〔風痛〕\x羌活防風湯\x 羌 防 芎 歸 芍 草 本（各一錢） 地榆 細辛（各五分） 
〔透膿〕\x硃砂指甲散\x 硃砂 南星（姜制） 獨活（各二錢） 人手指甲（六錢，燒存性） 為末， 
分三服，酒下。 
〔傷濕〕\x除濕湯\x 見一卷濕。 
〔傷濕〕\x白朮膏\x 一味生白朮熬。 
〔變痙〕\x急風散\x 麝香（一字） 辰砂（一兩） 生黑丑（二錢半） 草烏（三兩，半生半焙，醋淬） 
每末五分，酒下。 

<目錄>卷之六
<篇名>頭痛論治
屬性：（大頭痛 發頤 眉棱骨痛 眼眶痛附） 
頭為天象，諸陽經會焉。若六氣外侵，精華內痹，郁於空竅、清陽不運，其痛乃作。經曰∶風氣循風府而 
上，為腦風。新沐中風，為首風。犯大寒，內至骨髓，為腦逆頭痛。以上風寒痛。下虛上實，為腎厥頭痛。 
頭痛耳鳴，九竅不利，為腸胃所生，頭痛甚，腦盡痛，手足青至節，不治。陽氣敗絕，以上虛痛。條而列之， 
有因風、因寒、因濕、因痰、因火、因鬱熱、因伏暑、因傷食、傷酒、傷怒、與氣虛、血虛、及真頭痛、偏 
頭痛、內風擾巔、腎虛水泛、腎虛氣逆諸症。因風者惡風，川芎茶調散。因寒者惡寒，桂枝羌活湯。因濕者頭 
重，羌活勝濕湯。因痰者嘔眩肢冷，為太陰痰厥頭痛，半夏天麻白朮湯。因火者齒痛，連翹、丹皮、桑葉、 
羚羊角、山梔、薄荷、菊葉、苦丁茶。因鬱熱者心煩，清空膏加麥冬、丹參，或菊花散。因伏暑者口乾，荷葉、 
石膏、山梔、羚羊角、麥冬。因傷食者胸滿，香砂枳術丸。因傷酒者氣逆，葛花解酲湯。因傷怒者血逆， 
沉香降氣湯。氣虛者脈大，補中湯加川芎、細辛。血虛者脈芤，或魚尾上攻，眉尖後近髮際為魚尾。四物湯加 
薄荷。真頭痛，客邪犯腦，手足青至節，黑錫丹，炙百會穴。偏頭痛屢發日久不痊，菊花茶調散、芎犀丸、 
透頂散。內風擾巔者，筋惕，肝陽上冒，震動髓海，三才湯加牡蠣、阿膠、白芍、茯神、炒甘菊花。腎虛水泛 
者，頭痛如破，昏重不安，六味湯去丹皮，加沉香，更以七味丸、人參湯下。因腎虛氣逆，為腎厥，玉真丸、 
來復丹。外如雷頭風，頭痛起塊，或鳴如雷震，清震湯。大頭痛，頭面盡腫，由天行時疫，甚則潰膿，普濟消 
毒飲。輕者發頤，腫耳前後，甘桔湯加薄荷、荊芥、鼠粘子、連翹、黃芩。眉棱骨痛，由風熱外干，痰濕內郁， 
選奇湯。眼眶痛，俱屬肝經，肝虛見光則痛，生熟地黃丸。肝經停飲，痛不可開，晝 
靜夜劇，導痰湯。 
東垣曰∶頭痛每以風藥治者，高巔之上，惟風可到，味之薄者，陰中之陽，自地升天者也。太陽頭痛， 
惡風寒，脈浮緊，川芎、羌活、獨活、麻黃之類為主。少陽頭痛，脈弦細，往來寒熱，柴胡、黃芩為主。陽 
明頭痛，自汗寒熱，脈浮緩長實，升麻、葛根、白芷、石膏為主。太陰頭痛必有痰，體重腹痛，脈沉緩，蒼 
術、半夏、南星為主。少陰頭痛，足寒氣逆，為寒厥，脈沉細，麻黃附子細辛湯主之。厥陰頭項痛，或吐涎 
沫厥冷，脈浮緩，吳茱萸湯主之。太陰少陰二經，雖不上頭，然痰與氣逆壅於膈，頭上氣不得暢而為痛也。 
此六經頭痛之治也。 

<目錄>卷之六\頭痛論治
<篇名>頭痛脈候
屬性：寸脈緊急，或浮弦，或短，皆頭痛。浮滑為風痰，易治。短澀為虛，難治。浮弦為風，浮洪為火， 
細或緩為濕。 

<目錄>卷之六\頭痛論治
<篇名>附方
屬性：〔風痛〕\x川芎茶調散\x 見一卷傷風。 
〔寒痛〕\x桂枝羌活湯\x 桂 羌 防 草 
〔濕痛〕\x羌活勝濕湯\x 見一卷濕。 
〔痰痛〕\x半夏天麻白朮湯\x 夏 麻 術 參 陳 苓 姜 麥芽 神曲 蒼朮 澤瀉 
〔鬱熱〕\x清空膏\x 芩 連 羌 防 柴 芎 草 茶調三錢。 
〔風熱〕\x菊花散\x 見五卷頭風。 
〔食積〕\x香砂枳術丸\x 木香 砂仁 枳 術 陳 夏 荷葉包，陳米煨飯為丸。 
〔傷酒〕\x葛花解酲湯\x 見一卷濕。 
〔傷怒〕\x沉香降氣散\x 見三卷郁。 
〔氣虛〕\x補中益氣湯\x 見一卷中風。 
〔血虛〕\x四物湯\x 地 芍 歸 芎 
〔溫腎〕\x黑錫丹\x 硫黃 黑鉛 加沉香 附子 肉桂 茴香 故紙 肉豆蔻 金鈴子 木香 葫蘆巴 
〔偏痛〕\x菊花茶調散\x 即川芎茶調散，加 菊花 僵蠶 
〔偏痛〕\x芎犀丸\x 川芎 犀角 參 苓 辛 梔 麥冬 草 石膏 辰砂 片腦 阿膠 
〔偏痛〕\x透頂散\x 見五卷頭風。 
〔肝陽〕\x三才湯\x 天冬 熟地 人參 
〔腎虛〕\x六味丸\x 七味丸 俱見一卷中風。 
〔腎厥〕\x玉貞丸\x 見五卷厥。 
〔通利〕\x來復丹\x 見三卷嘔吐。 
〔大頭〕\x普濟消毒飲\x 見一卷疫。 
〔耳腫〕\x甘桔湯\x 甘草 桔梗 荊 防 杏 葛 石膏 鼠粘子 元參 前胡 
〔眉棱〕\x選奇湯\x 見五卷頭風。 
〔肝虛〕\x生熟地黃丸\x 生地 熟地 甘菊 石斛 枳殼 防風 牛膝 羌活 杏仁 蜜丸。 
〔滌飲〕\x導痰湯\x 見一卷中風。 
〔寒厥〕\x麻黃附子細辛湯\x 麻 附 辛 
〔厥冷〕\x吳茱萸湯\x 見三卷嘔吐。 

<目錄>卷之六\頭痛論治
<篇名>頭痛脈案
屬性：張氏女 患頭痛，每發須吐盡痰沫，痛乃止，診其脈沉緩，知為太陰痰厥頭痛。仿東垣半夏天麻白朮湯加 
減，愈。按太陰頭痛，必有痰也，蒼朮半夏湯主之。少陰頭痛脈沉細，足寒而氣逆，麻黃附子細辛湯主之。 
太陰、少陰二經雖不上頭，然痰與氣逆壅於膈間，則氣不暢而頭為痛也。 
侄 頭右偏痛，右上牙齦迄耳根緊掣，右鼻亦窒。一醫用大黃、滑石，失之沉降。一醫用柴胡、升麻， 
失之升提。予謂火郁生風，宜清涼發散，用辛以散風，苦以降火，參氣味主治。內用羚羊角、山梔、甘 
菊（炒）、連翹、天麻（煨）、桔梗、丹皮、薄荷、鈎藤、青荷蒂。外用細辛、白芷、羌活、川芎、當歸、 
蘇葉，煎湯熏洗。日數次，汗泄鼻通，緊痛頓減。後於內服原方去連翹，加知母（為其便燥），數服而平。 
此症多由少陽風火郁遏所致，其脈或 
左弦右沉，至陽升巔頂，兩寸必較浮大，此其驗也。 

<目錄>卷之六
<篇名>耳症論治
屬性：足少陰腎竅於耳，腎氣充則耳聽聰，故經言精脫者耳聾也。又言肝病氣逆，則頭痛耳聾，以膽附於肝，而膽 
脈上貫耳中也。精脫失聰，治在腎。氣逆閉竅，治在膽。凡耳聾以及耳鳴，治法悉准乎此。第就中條析之，有因 
勞力傷氣者，補中湯加鹽水炒黃柏、知母、茯苓、菖蒲。有因房勞傷腎者，滋陰地黃湯、益腎散，加鹽炒知、柏。 
有因陰虛火動者，磁石六味丸加減。有因病後虛鳴者，四物湯加鹽炒知、柏。腎氣丸加磁石、龜板。有因心腎 
虧，肝陽逆，虛風上旋蒙竅者，用填陰鎮逆，佐以酸味入陰，咸以和陽。如山萸、地黃、磁石、龜板、天冬、麥 
冬、白芍、五味、牛膝、秋石。有髒氣逆為厥聾者，流氣散、當歸龍薈丸。有風入絡為風聾者，必兼頭痛，防風 
通聖散。有因怒氣壅者，流氣散、清神散。有因驚火郁者，清膽湯。有氣閉猝聾者，芎芷散。有年久耳聾者， 
勝金透關散。有小兒耳聾者，通鳴散。有腎經熱，右耳重聽，兼苦鳴者，地黃湯。有肝膽火升，常聞蟬鳴者， 
龍膽瀉肝湯、清膽湯。有因痰火升而鳴者，加減龍薈丸。總之，由痰火者其鳴甚，由腎虛者其鳴微。又有耳中津 
液結塊，名耳 。梔子清肝湯。有風溫上郁，耳 右脹者，馬勃散。有左耳 痛，挾暑風上郁者，須辛涼輕劑。 
菊葉、苦丁茶、山梔、滑石、連翹、淡竹葉。有因暑邪閉竅者，鮮荷葉湯。有耳 脹，少陽火郁，羚羊角湯。 
耳流膿，黃柏面，或甲片、麝末，研吹。小兒胎風耳膿，魚牙散吹。耳忽大痛，如蟲蠕動，蛇蛻燒存性，鵝 
管吹。寒熱耳大痛者，疔也。以疔治之。內外紅腫痛者，耳癰也。活命飲加升麻、桔梗。耳蕈耳痔，不寒熱， 
不作膿，黃連消毒飲、活命飲。皆足少陰、手少陽腎與三焦風熱上壅致之，此耳症大概也。 

<目錄>卷之六\耳症論治
<篇名>耳症脈候
屬性：尺脈浮而盛為風，洪而實為熱，細而澀為虛，兩尺數為陰火上沖。 

<目錄>卷之六\耳症論治
<篇名>附方
屬性：〔補氣〕\x補中湯\x 見一卷中風。 
〔房勞〕\x滋陰地黃湯\x 六味地黃加 歸 芍 芎 菖蒲 遠志 知母 黃柏 
〔傷腎〕\x益腎散\x 磁石 巴戟 沉香 菖蒲 川椒 各研末二錢，用豬腰子一個切開，和蔥白、食鹽，紙 
包煨，空心酒下。 
〔陰虛〕\x磁石六味丸\x 六味地黃加磁石。 
〔病後〕\x四物湯\x 地 芍 歸 芎 
〔病虛〕\x腎氣丸\x 見二卷虛損。 
〔氣逆〕\x流氣散\x 參 苓 術 草 青 陳 芷 枳 檳 朴 藿 夏 桂 麥冬 香附 丁香 木香 
木瓜 木通 腹皮 草果 蓬術 菖蒲 蘇葉 
〔氣逆〕\x當歸龍薈丸\x 見一卷火。 
〔風聾〕\x防風通聖散\x 見五卷癘風。 
〔怒氣〕\x清神散\x 羌 防 荊 芎 菊 草 僵蠶 木通 木香 菖蒲 
〔火郁〕\x清膽湯\x 青蒿 菊葉 薄荷 連翹 苦丁茶 荷葉 
〔氣閉〕\x芎芷散\x 川芎（錢半） 芷 辛 朴 夏 陳 蘇 桂 草 蒼朮 木通（各七分） 姜（三片） 
蔥白（二莖） 
〔久聾〕\x勝金透關散\x 鼠膽 川烏 細辛 膽礬 麝香 
〔小兒〕\x通嗚散\x 菖蒲 遠志 防風 柴胡 麥冬 細辛 杏仁 磁石 葶藶 蔥白湯下。 
〔腎虛〕\x六味湯\x 見一卷中風。 
〔肝火〕\x龍膽瀉肝湯\x 見三卷諸氣。 
〔痰火〕\x加減龍薈丸\x 芩 梔 歸 柴 龍膽 大黃 青皮 青黛 蘆薈 膽星 木香 麝香 神曲糊丸。 
〔耳 〕\x梔子清肝湯\x 見五卷癘風。 
〔風溫〕\x馬勃散\x 馬勃 薄荷 桔梗 杏仁 連翹 通草 
〔暑邪〕\x鮮荷葉湯\x 鮮荷葉 青菊葉 夏枯草 芩 梔 苦 丁茶 蔓荊子 連翹 
〔少陽〕\x羚羊角湯\x 羚羊角 薄荷 丹皮 連翹 牛蒡 桑葉 
〔耳膿〕\x魚牙散\x 黃魚齒 研，和冰片、麝香末吹之。 
〔耳癰〕\x仙方活命飲\x 見五卷鶴膝風。 
〔蕈痔〕\x黃連消毒飲\x 即普濟消毒飲，見一卷疫。 
〔通治〕\x耳中出膿方\x 枯礬 干胭脂（炙存性。各一錢） 黃丹 龍骨 螵蛸（各錢半） 乳 沒（各錢二分） 
蛇蛻（炙六分） 明雄（七分） 麝香（少許） 研細，以棉蘸藥，引入耳中。 

<目錄>卷之六\耳症論治
<篇名>耳脈案
屬性：侄 腎開竅於耳，膽脈亦絡於耳。夜讀神勞，素有遺泄，弱冠內真陰未充，虛陽易於升動，故氣閉清竅， 
若聞鳴響。宜用輕劑清少陽膽火之郁。鮮桑葉、丹皮、梔皮、連翹、甘菊（炒），食後泡湯服，久之，一日耳中忽清 
亮，如涼風卷霧，豁然朗徹矣。 
王 七旬耳猝刺痛，伏枕不減，右尺沉按有力。凡來勢驟者莫如火，老人真陰涸，故相火易炎。權用鎮 
攝法。靈磁石（一錢）、黃柏（酒炒五分）、山梔（錢半）、熟地（三錢），二劑效。 

<目錄>卷之六
<篇名>目症論治
屬性：經雲∶五臟六腑之精氣上注於目而為之睛，睛之窠為眼，骨之精為瞳子，筋之精為黑眼，血之精為白眼， 
肉之精為約束裹擷。故肝屬木，為黑睛，曰風輪；心屬火，為二 ，曰血輪；脾屬土，為上下胞，曰肉輪； 
肺屬金，為白仁，曰氣輪；腎屬水，為瞳神，曰水輪；此五輪也。膽之府為山廓；大腸之府為天廓；膀胱之府 
為澤廓；肝之府為風廓；腎之府為水廓；命門之府為火廓；脾胃之府為地廓；小腸之府為雷廓，此八廓也。八 
廓有名無位。或蘊積風熱，或鬱結七情之氣，各隨五臟所屬而見。風則散之，熱則清之，氣結則調之。瞳胞自 
癢，清淚赤痛，是謂風眼。洗肝散。烏輪突起，胞硬紅腫，是謂熱眼。黃連湯、瀉青丸。眼昏而淚，胞腫而軟， 
酸澀微赤，怒則目疼，是謂氣眼。宜石決明、草決明、楮實、蟬蛻、香附、木賊、川芎、甘草等。子和雲∶目 
不因火則不病。氣輪赤，肺火也；肉輪赤，脾火也；水風輪翳遮，肝腎火 
也；赤脈貫目，火自甚也。治目者專主治火，一句可了。東垣雲∶目得血而能視，五臟六腑之精，皆稟受於脾， 
治目者宜理脾胃，養血安神為主。二者皆有見地，不可執一也。 
〔目痛〕目痛有二，一目 白眼痛，一目珠黑眼痛。 白屬陽，晝痛，點苦寒藥則效。珠黑屬陰，夜痛， 
點苦寒藥反劇。治目珠夜痛，夏枯草散。風熱痛，瀉青丸、洗肝散。天行赤熱，怕熱羞明，涕淚交流，酒煎散、 
大黃當歸散。暴風客熱，白仁壅起，包小烏睛，疼痛難開，瀉肺湯。赤腫痛甚，瀉肺湯加黃連。目赤痛而頭 
目浮腫，普濟消毒飲。怕熱羞明，頭目腫痛，選奇湯。珠疼如針刺，心經實火，洗心散。熱結膀胱，小便不通，五 
苓散。雷頭風，目痛便秘，清震湯。陽邪風症，眉棱骨痛，兼火者，選奇湯、還睛丸。陰邪風症，腦後枕骨疼， 
三因芎辛湯。巔頂風症，頂骨內痛，連及目珠脹急瘀赤，外症之惡候也，若昏眇則內症成矣。外症，用羌活勝 
風湯。內症，用沖和養胃湯。 
〔目赤〕戴復庵雲∶眼赤皆血壅肝經所致，屬表者，羌活勝風湯。屬里者，瀉肝散。赤久生翳膜者，春 
雪膏、蕤仁膏，並用碧雲散吹鼻。凡赤而腫痛，當散濕熱；赤而干痛，當散火毒；赤而多淚，當散風邪；赤而 
不痛，當利小便。其或血灌瞳神，大黃當歸散。赤脈貫睛，凡外障有此，頗為難治。洗心散、導赤散。赤絲亂 
脈，點以石燕丹，服用大黃當歸散，酒煎散。 
〔目腫〕腫有胞腫珠腫不同，胞腫多濕，珠腫多火，暴風客邪，胞腫如杯。洗肝散、龍膽飲。五輪壅起， 
目脹不能轉，若鶻之睛，酒煎散。風毒濕熱，瘀血灌睛，胞與珠脹出如拳，石膏散加羌、辛、芎、芍、薄荷。 
若珠爛則無及矣。至於氣輪平，水輪亦明，惟風輪泛起，或半邊泛起，服以涼膈散，點以石燕丹。若水輪高而 
綻起如螺，為肝熱甚，點以石燕丹、春雪膏、內服雙解散，或六味丸加知、柏。神珠自脹，麻木淚痛，因五 
髒毒風所蘊，大黃當歸散。 
〔目癢〕風熱，四生散。血虛，四物湯加羌、防、蒺藜、黃 。大凡有病之目，癢一番則重一番，而病源 
非一，微癢則屬虛火。治宜姜粉、枯礬、硼砂，津唾調如米大，時將一丸納大 ， 
及鹽湯蒸洗，或用珍珠膏點之。 
〔外障〕屬風熱上壅，上下胞 肉菩蕾，磨盪其睛，久之生翳，宜消風散熱，外用點藥退之。或如雲霧， 
如絲縷，如秤星，在睛外遮暗，皆涼藥過多，脾胃受傷，生氣不能上升所致。自內 而出者，羌活勝風湯加蔓 
荊。自銳 而入者，上湯加膽草、 本。自上而下者，上湯加黃連、倍柴胡。自下而上者，上湯加木通。搐鼻， 
以碧雲散。點藥，皆用春雪膏、蕤仁膏，或以地栗粉和人乳點之。如去老翳，則以石燕丹、春雪膏、熊膽膏選 
用。張石頑曰∶外障內治之藥雖多，咸以神消散、皂角丸為主。外治之藥不一，莫如石燕丹為最。血翳包睛， 
破血藥兼硝黃下之，或紅翳如輕霞映日之狀，治宜去風散血。若黃膜上沖，服以神消散，點以石燕丹。黃膜下 
垂，遮滿瞳神，蟬花散加石膏、膽草、大黃，點以石燕丹。赤膜下垂，神消散去二蛻，加皂莢、石決明，點絳 
雪膏。凝脂翳在風輪上，急用神消散、皂莢丸。花翳白陷，龍膽飲。破壞風輪，神膏綻出，凸如蟹睛，防風瀉 
肝散。斑脂翳色白而帶青黑，內服神消散，外點石燕丹。有翳從上而下，貫及瞳神，狀如懸膽，服以石膏散， 
點以石燕丹。烏珠上白顆如星，蟬花散去蒼朮，加蒺藜、谷精，並用碧雲散吹鼻。烏珠上細顆，或白或黃，或 
聚或散，或頓起，或漸生，多由痰火。服羚羊角散，或補腎丸。 肉起於大 ，漸侵風輪，掩過瞳神，宜和血 
清火。點以石燕丹。大 起紅肉如雞冠一塊，害及氣輪，宜三黃丸加芒硝、點以絳雪膏。此治外障法也。 
〔內障〕屬虛挾氣鬱，外似好眼，而不能照物，不痛不癢，惟瞳神裡面有隱隱青白者，皆臟腑中邪，乘虛 
入而為翳也。青風障，內有氣色，如晴山籠淡煙之狀，急宜治之，免變綠色。羚羊角湯。綠風障，瞳神濁而不 
清，久則變為黃風。方同上。黑風障，與綠風相似，但時時黑花起。先與去風，後用補腎磁石丸。黃風銀風障， 
不治。絲風障，瞳神內隱隱有一絲橫經。宜六味丸加細辛、蒺藜。偃月障，如新月復垂。先與三因芎辛湯， 
後用補腎丸。仰月障，瞳神下半邊，有白氣一灣，如新月仰從下而上。補腎丸。銀障，瞳神白色如銀。初服羚 
羊補肝散，次服補腎丸。金障，治 
同上。綠映瞳神，瞳神內隱隱綠色。先服黃連羊肝丸，後服補腎磁石丸。其自視如蠅飛花墮，旌 飄揚，或 
黃或白，或青或黑。黃白者痰火傷肺，皂莢丸。青黑者宜補腎，補腎磁石丸。瞳神散大，六味丸加五味子、 
石決明，或補腎磁石丸。瞳神緊小，先服黃連羊肝丸，後服六味丸加二冬，或用滋腎丸。瞳神欹側，六味丸加 
蒺藜、當歸。暴盲，經雲∶氣脫者，目不明。急用大劑獨參膏。雀盲，蛤粉丸、煮肝散。至於膏傷珠陷，神 
水將枯，並宜大補腎精，不可寒涼。又有目珠上下轉運如轆轤，甚則瞳神反背，補中益氣湯加羌活。此治內 
障法也。 
〔雜症〕能遠視，不能近視，陰氣不足也，治在心腎。加減地芝丸，或六味丸。能近視，不能遠視，陽 
氣不足也，治在膽腎。加味定志丸，或八味丸。倒睫拳毛，由目緊皮縮所致，久則赤爛，神水不清。以三棱針 
刺目眶，瀉其濕熱。後服防風飲子。搐鼻，以碧雲散，更以木鱉子一枚為末，左塞右，右塞左，一夜即直。睥翻 
粘瞼，血壅於內，皮急吊於外，宜鐮剔開導法。風沿爛眼，年久不愈而多癢者，服柴胡飲子，點蕤仁膏。 
若迎風赤爛，川芎茶調散、洗肝散。因風流淚，菊花散。其實熱生瘡，宜瀉心火，祛風熱。椒瘡生於睥內， 
紅粒如椒而堅硬者，是也，宜祛風熱。粟瘡亦生睥內，色黃而軟如粟，宜退濕熱。五疳症，木疳生於風輪， 
青碧色。實者，瀉青丸。虛者，補腎丸。火疳生於睥 及氣輪，初起如椒瘡，三黃湯、導赤散。土疳俗呼偷 
針眼，瀉黃散。金疳生於睥內，與玉粒相似，失治則變漏。瀉肺湯。水疳生睥 及氣輪，狀如黑豆，若在風輪， 
目必破損，頭風人多有此。清空膏。至於瘡久成大 漏，金花丸加羌活、蠍尾。小 漏，導赤散加透風清熱藥。 
正漏生風輪上，流膿如痰，急宜瀉肝。偏漏生氣輪上，流出白水，急宜瀉肺。更有精神亂而妄見，視定反動， 
視正反邪，生暈變色，皆陰精虧也。駐景丸、益氣聰明湯，或點百草膏。又或目為物傷，積血青紫，撞破白仁 
黃仁，宜酒煎散。漸生翳障，犀角地黃湯加大黃、當歸。飛絲入目，宜頭垢點之。上論根據石頑《醫通》，與 
其大略如此。 

<目錄>卷之六\目症論治
<篇名>用藥例
屬性：表藥∶連翹、薄荷、黃柏、膽草、蔓荊、細辛、濃朴、桑皮、前胡、甘草。以上各味為君。紅，加赤芍、 
丹皮。散血，加紅花、桃仁、當歸尾。血熱頭痛，加鬱金、黃連、黃芩、地骨。有風，加防風、羌活、荊芥。 
有毒，加升麻、花粉。有腫，加朴硝、大黃。有淚，加木賊、膽草、蒼朮。有癢，加蟬蛻、蒺藜。凡虛弱年老 
人，宜里不宜表。 
里藥∶熟地、防風、茯苓、薄荷、濃朴、枳殼。以上各味為君。虛紅，加歸尾、烏梅、川芎、丹皮。 
風，加防己、白芷。腫，加荊芥、車前、元明粉。淚，加青鹽、夏枯草、香附。 
心經∶黃連、山梔、知母、黃芩、柴胡、連翹、薄荷、麥冬、羚羊、款冬、菊花、牛蒡。肝經∶白芍、黃 
柏、膽草、款冬、青葙子、草決明、夏枯草、細辛、石斛、楮實。脾經∶石膏、元參、朴硝、濃朴、黃柏、 
茯苓、地膚子、廣皮、前胡。肺經∶羚羊角、桑皮、桔梗、五味、人參、花粉、枳殼、貝母、天冬、百部、麻 
黃、山梔、檳榔、葶藶。腎經∶枸杞、巴戟、牛膝、地黃、菟絲子、當歸、磁石、白芍、青鹽、知母、覆盆子、 
蓯蓉、黃 、川椒、茯苓、黃柏、元參。 
去翳∶青葙子、木賊、蒺藜、密蒙花、夜明砂、石決明、谷精草、草決明、犀角、人參、朴硝、瞿麥、 
蟬蛻。止淚∶夏枯草、蔓荊、香附、甘菊、膽草、白附子、皮硝、青鹽。去風∶防風、羌活、薄荷、獨活， 
升麻、甘菊、防己、 本、元參、細辛、白芷、蟬蛻。退腫∶大黃、朴硝、白芍、赤芍，楮實、鬱金、元明 
粉、秦皮、枳殼、甘菊。散血∶歸尾、蘇木、赤芍、紫草、茺蔚子、生地、青皮、烏梅、苦參，牛膝、延胡、 
蒺藜、熟地、當歸。治盲∶夜明砂、石決明、密蒙花、膽草、地黃、蟬蛻、磁石、石斛。去膜∶蒺藜、銅綠。 
明目∶青葙、枸杞、菟絲子、石決明、草決明、夜明砂、望月砂、甘菊、茺蔚子、羚羊角、元明粉、槐角。 
退熱∶黃連、黃芩、黃柏、梔子、連翹、赤芍、柴胡、元參、石膏、甘草、犀角、硃砂，膽草、大黃、朴硝、 
鬱金、元明粉。 
止痛∶乳香、沒藥。 

<目錄>卷之六\目症論治
<篇名>附方
屬性：〔風眼〕\x洗肝散\x 薄荷 當歸 羌活 防風 山梔 甘草（各一兩） 酒制大黃（二兩） 川芎（八錢） 
每服三錢，日三服。 
〔熱眼〕\x黃連湯\x 黃連 甘草 
〔熱痛〕\x瀉青丸\x 膽草 山梔 大黃 川芎 當歸 羌活 防風 蜜丸。 
〔珠痛〕\x夏枯草散\x 夏枯草 制香附 甘草 茶調服，或痛久血傷，加 當歸 白芍 生地 黃 
〔赤翳〕\x酒煎散\x 漢防己 防風 炙草 荊芥 當歸 赤芍 牛蒡子 甘菊 加酒煎。 
〔壅腫〕\x大黃當歸散\x 酒制大黃 酒炒黃芩（各一錢） 紅花（二錢） 蘇木 當歸 酒炒黑山梔 
木賊（各五錢） 
〔外障〕\x瀉肺湯\x 羌活 元參 黃芩 地骨 桑皮 大黃 芒硝 甘草（各八分） 
〔大頭〕\x普濟消毒飲\x 見一卷疫。 
〔脹痛〕\x選奇湯\x 見五卷頭風。 
〔積熱〕\x洗心散\x 麻黃 當歸 大黃 白朮 芍藥 荊芥 甘草 薄荷 姜 
〔便閉〕\x五苓散\x 見一卷溫。 
〔雷頭〕\x清震湯\x 見五卷頭風。 
〔風疼〕\x還睛丸\x 生白朮 菟絲子 蒺藜 木賊 羌活 青葙子 密蒙花 防風 炙草 等分，蜜丸。 
〔陰風〕\x三因芎辛湯\x 附子 川烏 南星 乾薑 細辛 川芎（各一錢） 炙草（五分） 姜 
（七片） 茶（一攝） 
〔外症〕\x羌活勝風湯\x 羌活 生白朮（各一錢） 川芎 桔梗 枳殼 荊芥 柴胡 前胡 黃芩（各八分） 
白芷（六分） 防風（五分） 細辛（二分） 薄荷 甘草（各四分） 水煎，食後服。 
〔內症〕\x沖和養胃湯\x 補中益氣湯去陳皮，加 羌活 防風 黃連 白芍 五味 姜 
〔赤腫〕\x瀉肝散\x 梔子 荊芥 大黃 甘草 
〔點翳〕\x春雪膏\x 一名絳雪膏。爐甘石四兩，銀罐內固臍 ，水飛。預將黃連一兩，當歸五錢，河 
水煎汁，去滓，入童便半盞。將爐甘石丸如彈子，多刺以孔， 赤淬藥汁內，以汁盡為度，置地上一宿，去火 
氣，收貯待用。硼砂研細，水調盞內，炭火緩緩燉干，取淨一錢半。黃丹、乳香、烏賊骨燒研、白丁香各一 
錢半，麝香、輕粉各五分，煉白蜜四兩，先下制淨爐甘石末一兩，不住手攪，次下後七味，攪至紫金色不粘 
手為度，捻作挺子，每服少許，新水磨化點之。 
〔點臀〕\x又方\x 用爐甘石一兩 赤，以羊膽汁、青魚膽汁、荸薺汁、梨汁、人乳、白蜜等分相和淬之。 
再再淬，汁盡為度，入冰片、麝香、青鹽、硼砂各二分，研勻，每用少許，井花水調點大小 。 
〔點翳〕\x蕤仁膏\x 蕤仁去皮，研極細，紙包壓去油，再研再壓，數次，取淨蕤仁霜五錢。濃煎秦皮汁 
調和，隔紙瓦上焙熟，有焦者去之，塗淨碗內。以艾一錢，分作三團，每團置蜀椒一粒，燒煙起時，將碗復 
煙上，三角墊起，熏之煙盡，曬乾再研，入硃砂、麝香各五分，瓷罐收貯，如點老翳，加硼砂少許，日點 
大二次。 
〔風熱〕\x又方\x 蕤仁如上壓去油，取霜五錢，入龍膽五分，煉白蜜一錢五分，再研勻，收貯點之。 
此局方春雪。 
〔生翳〕\x又蕤仁膏\x 蕤仁如上壓去油五錢，入麝香、硃砂水飛各五分。 
〔吹鼻〕\x碧雲散\x 鵝不食草（嗅之即嚏者真） 青黛 川芎（各半兩，研） 先噙水滿口，每用綠豆 
許搐鼻內，以嚏為度。 
〔赤脈〕\x導赤散\x 見一卷溫。 
〔諸翳外障〕\x石燕丹\x 爐甘石（四兩，用黃連一兩，歸身、木賊、羌活、麻黃各五錢，河水二升， 
童便一升，同煮去滓，將爐甘石 淬，製法如春雪膏，取淨一兩） 硼砂（銅勺內同水煮干） 石燕 琥珀 
硃砂（水飛。各取淨錢半） 鷹屎白（一錢，如無以白丁香代之） 冰片 麝香（各分半） 
上為極細末，每用少許點大 ，如枯澀無淚，加熊膽一分， 
白蜜少許。血翳加阿魏。黃翳加雞內金。風熱翳加蕤仁。熱翳加真珠、牛黃。老翳倍硼砂加豬 子。冷翳加 
附子尖、雄黃。 
〔胞腫〕\x龍膽飲\x 黃芩 犀角 木通 車前 黃連 元參（各一錢） 梔子 大黃 芒硝（各錢半） 膽草 
淡竹葉（各八分） 黃柏（炒，五分） 水煎，分二次服。 
〔頭風〕\x石膏散\x 生石膏（三兩） 本 生白朮 炙草（各兩半） 白蒺藜（炒，一兩） 茶調服四五錢。 
〔瀉火〕\x涼膈散\x 見一卷中風。 
〔熱極〕\x雙解散\x 涼膈散去竹葉，加麻黃 石膏 滑石 生白朮 防風 荊芥 桔梗 川芎 當歸 芍藥 姜 
〔肝熱〕\x六味丸\x 見一卷中風。 
〔目癢〕\x四生散\x 白附子 黃 獨活 蒺藜 等分為散，用豬腎批開，入藥，濕紙裹煨熟，稍入鹽，溫 
酒下。 
〔昏霧〕\x珍珠膏\x 羊膽一個洗淨，刺一孔出汁，白蜜對勻和攪，名百草膏。以點老人眼效，此加珍珠一 
二錢。 
〔老翳〕\x熊膽膏\x 爐甘石（ 過水飛，丸如彈子大，每淨一兩分作十丸，用黃連三錢，濃煎去滓， 淬汁盡 
為度。每料淨者二錢） 琥珀（五分） 瑪瑙（水飛，三分） 珊瑚（水飛，三分） 珍珠（ 飛，三分） 硃砂（水 
飛， 
五分） 冰片 麝香（各二分） 和勻點。 
〔一切黃膜〕\x神消散\x 黃芩 蟬蛻 炙草 木賊（各一兩） 蒼朮（便浸麻油炒） 谷精（各二兩） 
蛇蛻（四條） 
〔外障一切膜翳〕\x皂角丸\x 蛇蛻（炙七條） 蟬蛻 元精石 甲片（炮） 當歸 生白朮 茯苓 谷精草 
木賊草 白菊花 皮（蛤粉炒） 膽草 赤芍 連翹（各一兩半） 豬爪（三十枚蛤粉炒） 人參（一兩） 
川芎（五錢） 共為細末，（一半入牙皂十二挺，燒存性和勻，煉白蜜為丸。每服一錢半，空心，杏仁湯送下。 
一半入淫羊藿一兩，每服三錢，用豬肝三片批開，夾藥煮熟。臨臥原汁送下，或以生熟地黃丸並進。） 
〔黃膜〕\x蟬花散\x 蟬蛻（五錢） 蛇蛻（二錢） 川芎 防風 羌活 炙草 當歸 茯苓（各一兩） 赤芍 
石決明（煮研） 蒼朮（麻油拌炒。各一兩半） 茶調下二三錢。 
〔蟹睛〕\x防風瀉肝散\x 防風 羌活 桔梗 羚羊 赤芍 元參 黃芩（各一兩） 細辛 甘草（各五錢） 
〔翳障澀痛〕\x羚羊角散\x 羚羊角（鎊，一兩） 白菊花 川烏頭（炮） 川芎 車前 防風 羌活 半夏 
薄荷（各五錢） 細辛（二錢） 為散，每服二錢，薑湯調，薄荷湯送下。陷翳加升麻五錢、肉桂二錢。 
〔翳障〕\x補腎丸\x 巴戟 山藥 補骨脂 丹皮（各二兩） 茴香（一兩） 蓯蓉 枸杞（各四兩） 青鹽（五錢） 
蜜丸。 
〔實熱〕\x三黃丸\x 黃連 黃芩 大黃 蜜丸，一名三黃湯。 
〔青風〕\x羚羊角湯\x 羚羊角 人參（各一錢半） 元參 地骨皮 羌活 車前子（各一錢二分） 
〔黑風腎虛〕\x補腎磁石丸\x 磁石（醋 ） 甘菊 石決明（ 。各一兩） 菟絲子（酒煮） 蓯蓉（酒浸。 
各二兩） 為末。雄雀十五隻，去皮嘴留腸，以青鹽二兩，水三升，煮雀至爛為度，搗如膏，和藥為丸。每服 
三十丸，溫酒下。 
〔肝風〕\x羚羊補肝散\x 羚羊角 人參 茯苓 防風 細辛 元參 車前子 黃芩 羌活 米湯調。 
〔赤脈〕\x黃連羊肝丸\x 黃連（一兩） 羯羊肝（一具，去筋膜） 和搗為丸。 
〔腎火〕\x滋腎丸\x 見一卷火。 
〔雀盲〕\x蛤粉丸\x 蛤粉 黃蠟 等分，熔蠟投蛤粉捏作餅，每餅重三錢。以豬肝二兩，竹刀批開，裹藥 
一餅，麻線纏，入砂鍋內泔水煮，乘熱熏目。至溫吃肝並汁，以愈為度。楊氏方有烏賊骨六兩，黃蠟三兩。 
〔雀盲〕\x煮肝散\x 夜明砂 蛤粉 谷精草（各一兩） 為散，每服三錢。以豬肝竹刀批開，納藥在內， 
線扎米泔煮，熏眼吃肝。 
〔目動〕\x補中益氣湯\x 見一卷中風。 
〔不能近視〕\x加減地芝丸\x 生熟地黃（各四兩） 天冬 枸杞（各三兩） 甘菊 當歸（各二兩） 麥冬 
萸肉（各三兩） 五味子（一兩） 蜜丸，每服百丸，酒下。 
〔遠盲〕\x加味定志丸\x 遠志 石菖蒲（各二兩） 人參 炙黃 （各四兩） 茯苓（三兩） 肉桂（一兩） 蜜 
丸。 
〔 爛〕\x防風飲子\x 蔓荊 黃 黃連 炙草 防風 葛根 
（各一錢） 細辛（三分） 虛加人參（一錢） 當歸（七分） 
〔眶爛〕\x柴胡飲子\x 柴胡 羌活 防風 赤芍 桔梗 荊芥 生地（各一錢） 炙草（五分） 
〔風痛〕\x川芎茶調散\x 見一卷傷風。 
〔因風流淚〕\x菊花散\x 蒼朮（半斤，同皂莢三挺，砂鍋內煮一日，去皂莢，將蒼朮刮去皮，切片，鹽水炒， 
淨三兩） 木賊 草決明 荊芥 旋復花 甘草 菊花（各半兩） 茶調服。或加蛇蛻、蟬蛻。 
〔偷針〕\x瀉黃散\x 見一卷火。 
〔頭風〕\x清空膏\x 見本卷頭痛。 
〔熱毒〕\x金花丸\x 黃連 黃芩 黃柏 
〔腎虛〕\x駐景丸\x 熟地（六兩） 當歸 枸杞（各四兩） 車前 五味（各二兩） 楮實（五兩） 椒紅（一兩） 
菟絲餅（二兩） 蜜丸。 
〔陰虧〕\x益氣聰明湯\x 保元湯加 升麻 葛根 蔓荊 黃柏 
〔涼血〕\x犀角地黃湯\x 見一卷溫。 

<目錄>卷之六\目症論治
<篇名>目脈案
屬性：李氏 有年血衰，腎之精華不能上注於目。常時似有黑物護蔽銳 ，低頭則如黑灰紛撲。左脈短澀，此肝 
腎陰虧，瞳神失斂也。仿東垣明目地黃丸。用熟地、杞子、山藥、茯神、當歸、五味、柴胡、白芍蜜丸，遂愈。 
一小兒 夜熱溺數，面腫目 羞明，白睛微黃，此脾虛不能約制，而為肝經風熱所乘。用薏仁、丹皮、 
茵陳、山梔、鈎藤、甘菊、甘草、茯神。二服汗津津，熱退溺縮，加潞參、白芍，又數服，諸症悉平。 
族婦 久患目赤，產後郁怒，赤腫難開，服散火解郁之劑，未效。診其脈脾弱肝強，議扶土製木，目疾可 
瘳。砂仁、陳皮、白茯苓、白朮、天麻、炙草、甘菊、川芎、山梔、草決明加棗。外用洗藥，蠶砂、夏枯草、 
冬桑葉、菊葉，煎湯熏洗，數次而病若失。 
馬氏 左目久昏，右目復 ，服眼科苦寒之劑，畏冷減食，脈弱如無，此有年陽衰，神水欲竭。惟補養神 
膏，右目可復。用 
黨參、杞子、鹿角膠、沙苑子、當歸、玉竹、桑葉、龍眼，接服補中湯二劑後，再服前藥加故紙、核桃，數 
十服，右目復初。 
張氏 目大 脈赤，浮膜漸入風輪。按大 屬心為君火，風輪屬肝為風木，子能令母實，火動風生， 
宜抑火以退風。用木賊、谷精消膜，赤芍、連翹瀉火，枳殼、當歸通元府，甘菊散風，龍眼歸目，四服全消。 
王 春初兩目腫痛難開，旬日後白睛通赤入上 ，中裹白膜，視物無睹，服散風火退浮翳之藥不應，更 
用挑針點藥益劇。診之脈虛疾，予謂前法俱非也，此肝腎受損，陰火上乘耳。用杞菊地黃湯大劑煎服，數日 
而明復，膜漸消。 
李 精散則視歧，精虛則目暗。今病後未復，再傷腎陰。脈虛大，頭震眩，目赤，紋內障視 ，心煩不 
眠。治宜補坎鎮離，切忌寒涼清降。仿東垣先生法。熟地、苣勝子、枸杞子、五味子、茯神、龍齒、棗仁、當 
歸、龍眼肉，數劑而明復障消。 

<目錄>卷之六
<篇名>鼻口症論治
屬性：肺竅於鼻，脾竅於口。鼻別香臭，不聞香臭者，病在肺。經雲∶肺和則鼻知香臭。口別五味，不知味者， 
病在脾。鼻之呼吸通腦肺，肺感風寒，則鼻塞聲重。參蘇飲、羌活湯。若風熱壅肺，亦致嚏涕聲重，宜疏散。 
菊花茶調散。肺火盛，鼻塞，宜清解。黃連清肺飲。鼻塞甚者，往往不聞香臭。畢澄茄丸。有腦漏成鼻淵者， 
由風寒入腦，郁久化熱，經雲∶膽移熱於腦，令人鼻淵。宜辛涼開上宣郁。辛夷消風散加羚羊角、苦丁茶葉、黑 
山梔。有流涕成鼻鼽者，肺受寒而成，宜溫散。蒼耳散、川椒散。有精氣不足，腦髓不固，淋下並不腥穢， 
天暖稍止，遇冷更甚者，宜溫補。天真丸。有 肉如棗核，生鼻中，為鼻痔，由胃有食積，熱痰流注。星夏散， 
瓜礬散。有肺熱極而生 肉，如榴子下垂，閉塞鼻竅，氣不得通，由風熱郁滯。辛夷消風散，以瓜礬散塞。有 
肉痛甚，由膏粱積熱，濕蒸肺門，如雨霽泥地，突產菌芝。瀉白散、勝濕湯，外以白礬末加硼砂吹其上，即 
化水而消。有鼻端紅腫赤 ，名酒 鼻，由飲酒不節，致風熱上攻，血熱不散。疏 
風散，荊防瀉白散，外用密陀僧二兩研細，人乳調塗。有不飲酒而鼻色赤，名肺風，由血熱郁於肺。清肺飲。 
有鼻生粉刺，枇杷葉丸。此三症，忌火酒辛熱諸品，鼻症之概也。《靈樞經》曰∶鼻色青為痛，色黑為勞，色 
赤為風，色黃為便難，色鮮明為留飲。口之津液通臟腑，肝熱則口酸。小柴胡湯加龍膽草、青皮。膽熱則口苦， 
龍膽瀉肝湯。心熱亦口苦，黃連瀉心湯。脾熱則口甜，瀉黃散加佩蘭。胃熱則口臭，清胃湯。虛則口淡，養胃 
進食湯。肺熱則口辣，瀉白散。甚則口腥，加減瀉白散。腎熱則口咸，滋腎丸。胸胃熱郁則口臭，加減甘露飲。 
口糜者，涼膈散。口瘡者，赴筵散摻之。通治俱用龍腦雞蘇丸。唇病因火居多，涼藥必兼發散。上唇屬腎，下 
唇屬脾，兩腮牙關屬胃。有心脾熱，唇口燥裂者，瀉黃飲子。有唇口緊小，不能開合，名繭唇者，苡仁湯，外 
用黃柏散敷之。口症之概也。 

<目錄>卷之六\鼻口症論治
<篇名>鼻口症脈候
屬性：《正傳》曰∶左寸浮緩為傷風，鼻塞流涕，右寸浮洪為鼻鼽。《回春》曰∶口舌生瘡，脈洪疾速，若 
見脈虛，中氣不足。《脈訣》曰∶左寸洪數，心熱口苦；右寸浮數，肺熱口辛。左關弦數，膽虛口苦；倘若洪 
實，肝熱口酸。右關沉實；脾熱口甘；脈數則口瘡。 

<目錄>卷之六\鼻口症論治
<篇名>附方
屬性：〔風寒〕\x參蘇飲\x 參 蘇 苓 夏 陳 葛 枳 桔 草 前胡 木香 
〔鼻塞〕\x羌活湯\x 羌 防 辛 芎 芷 地 芩 草 蒼朮 蔥 姜 棗 
〔風熱〕\x菊花茶調散\x 見本卷頭痛。 
〔肺火〕\x黃連清肺飲\x 黃連 山梔 豆豉 
〔塞甚〕\x畢澄茄丸\x 薄荷（二錢） 荊芥穗（一錢） 畢澄茄（二分） 蜜丸，含化。 
〔宣郁〕\x辛夷消風散\x 辛夷 細辛 本 芎 芷 防 草 升麻 木通 
〔鼻鼽〕\x蒼耳子散\x 蒼耳子 辛夷 薄荷 白芷 等分為末，服二錢。 
〔溫散〕\x川椒散\x 川椒 細辛 芎 姜 桂 附 吳萸 皂角 等分醋浸，脂油熬，綿蘸塞鼻中。 
〔溫補〕\x天真丸\x 人參 精羊肉 蓯蓉 山藥 當歸 黃 白朮 天冬 
〔鼻痔〕\x星夏散\x 星 夏 辛 芷 芩 連 草 蒼朮 神曲 
〔外治〕\x瓜礬散\x 瓜蒂 甘遂 枯礬 草烏灰 螺殼灰 麻油調作丸，日一次塞鼻內近痔處，即化水 
而愈。 
〔 肉〕\x瀉白散\x 見一卷火。 
〔熱濕〕\x勝濕湯\x 見一卷濕。 
〔酒 〕\x疏風散\x 荊 防 歸 芍 芩 草 薄荷 蒺藜 燈草 
〔赤 〕\x荊防瀉白散\x 瀉白散加 荊 防 
〔肺風〕\x清肺飲\x 見二卷咳嗽。 
〔粉刺〕\x枇杷葉丸\x 枇杷葉（八錢） 黃芩（四錢） 花粉（二錢） 甘草（一錢） 酒丸。 
〔肝熱〕\x小柴胡湯\x 見一卷溫。 
〔膽熱〕\x龍膽瀉肝湯\x 見三卷諸氣。 
〔心熱〕\x黃連瀉心湯\x 大黃 黃連 
〔脾熱〕\x瀉黃散\x 見一卷火。 
〔胃熱〕\x清胃湯\x 生地（四錢） 升麻（錢半） 丹皮（五錢） 當歸 黃連（各三錢） 分三服。 
〔口淡〕\x養胃進食湯\x 參 苓 術 朴 陳 曲 草 麥芽 蒼朮 
〔口腥〕\x加減瀉白散\x 桑皮（二錢） 桔梗（錢半） 地骨皮 炙草（各一錢） 黃芩 麥冬（各五分） 
五味（十五粒） 知母（七分） 日二服。 
〔腎熱〕\x滋腎丸\x 見一卷火。 
〔熱郁〕\x加減甘露飲\x 參 葛 藿 術 苓 草 澤瀉 木香 滑石 寒水石 石膏 
〔口糜〕\x涼膈散\x 見一卷中風。 
〔口瘡〕\x赴筵散\x 芩 連 梔 柏 姜 辛 等分。又方∶銅綠 白礬（各一錢） 為末，摻舌上，溫醋 
漱之，亦名赴筵散。 
〔通治〕\x龍腦雞蘇丸\x 薄荷（一兩六錢） 生地（六錢） 麥冬（四錢） 蒲黃 阿膠 木通 柴胡（各二錢） 
甘草（錢半） 人參 黃 （各一錢） 蜜丸。 
〔唇燥〕\x瀉黃飲子\x 芩 芷 防 夏 升 枳 石斛（各一錢） 甘草（五分） 
〔繭唇〕\x苡仁湯\x 見五卷痹。 

<目錄>卷之六
<篇名>齒舌症論治
屬性：（牙癰 骨槽風 牙疳 多骨疽附） 
齒為腎之標，舌乃心之苗，故齒舌多心腎見症。條而析之，上齒則胃絡所經，喜寒飲而惡熱飲。下齒 
則大腸絡所貫，嚼物能動，喜熱飲而惡寒飲。其為病，或痛搖宣露，疏豁枯落，不外風火蟲虛。其風熱痛， 
齒齦腫，犀角升麻湯，荊芥煎汁含漱。風冷痛，齦不腫，日漸動搖，溫風散，以開笑散含漱。腸胃積熱痛， 
齦腫腐臭，涼膈散加石膏。客寒犯腦，齒連頭俱痛，羌活附子湯、細辛散。溫邪上冒，痛連巔頂，玉女煎。 
少陽火郁，結核齦痛，羚羊角、山梔、丹皮、元參、金銀花、連翹、知母。痰火注絡攻痛，二陳湯加細辛、 
枳殼。瘀血攻齦，痛如針刺，加減甘露飲，以醋煎五靈脂含漱。齒齦有孔，蟲蝕齲痛，一笑散，定痛散噙漱。 
齦腮俱痛，連頭面腫者，實火也。升麻石膏湯。齒齦腫痛，頭面不腫者，虛火也。滋陰抑火湯。齒齦黑爛， 
由腎虛者，安腎丸。胃火上攻，齒縫出血者，清胃散。齒齦腐爛，血出不止者，犀角地黃湯，摻人中白散。 
牙宣出血，絲瓜藤燒灰搽效。牙挺出一二分，常咋生地黃炒。牙日長出，妨食，名髓溢。白朮煎湯效。牙 
癰由陽明毒熱，先刺出血，後服清胃散。骨槽風名穿腮毒，生耳下及項，由小核漸大如胡桃，齒齦腫痛， 
牙關緊急，用鵝翎探吐風痰，內服黃連解毒湯、仙方活命飲加柴胡、桔梗、元參、黃芩。忌刀針點藥。若腎 
元虛，牙齦宣露動搖，宜大補。六味丸，還少丹。又小兒牙疳口瘡，其色通白，及為風疳蝕透。僵蠶炒黃， 
去毛研末，蜜調服效。齒齦突出 肉，生地汁一杯，皂角數片，炙 
熱淬汁內，再炙再淬，曬研服效，齒 乃睡中上下齒相摩有聲，由胃熱也。齒 由食酸也。嚼胡桃肉良。 
又齒齦或上 生多骨疽，腫硬腐脫，屬腎虛，腎主骨也。補中湯、腎氣丸多服，其骨自出。骨脫後仍服補劑。 
若生他處，根據法治之。此皆齒所生病也。舌病多屬心，木舌由心經壅熱，舌腫大塞口，不能轉掉，不急治。 
殺人。黃連湯，清熱如聖散，琥珀犀角膏。外以針刺令血出則腫消，再敷藥。龍腦破毒散，又硼砂末以生薑片 
蘸揩效。重舌，亦由心火太盛，舌根下生，形如小舌，口不能聲，飲食不入，急瀉心火，青黛散摻之，內服黃 
連湯。外以針刺出惡血。以竹瀝調黃柏末塗搽。舌菌，生舌上，如菌狀，色紅紫，多因氣鬱所致。舌症主方， 
摻青黛散。舌墊，舌下腫起核，舌墊方。舌出不收，片腦末摻舌上，應手而縮。產婦舌出不收，硃砂敷舌上。 
舌腫硬，血出如湧泉，蒲黃散。不硬但腫痛流血，涼血清脾飲、犀角地黃湯。舌腫滿口，蒲黃散。舌猝腫滿口， 
如豬脬，不治殺人。醋調釜底墨塗舌下，脫則更敷即消。舌卷囊縮，為肝絕，死。舌生苔，由邪氣傳里，津液 
結搏。邪在表，舌無苔。邪初傳里，胸中之寒，與丹田熱火相激，則苔生而滑，迨寒變為熱，則舌苔不滑而澀， 
以熱耗津液，滑者已干也。再熱聚於胃，則苔黃；至熱已極，則苔黑。黑為腎色，病傳少陰。若舌淡黑，如 
淡墨，乃腎虛火炎，為無根之火。若生芒刺，皆由熱結。用絹蘸薄荷汁揩之。舌心絳干，胃熱心營受灼也； 
舌尖絳干，心火上炎也。點，當生疳也。苔如鹼，胃中宿滯也；白如粉而 
滑，邊色紫絳，溫疫病初入募原也。舌無苔，而有如煙煤隱隱者，不渴肢寒，陰病也。黑而短縮，腎氣竭也。 
黑而滑者，水來克火，為陰症。當溫之。淡紅無色，胃津傷也。炙甘草湯。 

<目錄>卷之六\齒舌症論治
<篇名>齒舌症脈候
屬性：尺脈洪大而虛，主齒動疏豁。右關洪數，主木舌、重舌。 

<目錄>卷之六\齒舌症論治
<篇名>附方
屬性：〔通治〕\x齒症主方\x 元參 丹皮知母 白芍 甘草 地骨 
皮山梔 黃柏 車前子 熱甚加 石膏為君，炒黑升麻為佐。有風加荊芥，虛加杞子、熟地，去山梔。穿 
腮毒用消腫解毒之品，加紫花地丁、甘菊，小便不利，煎劑內加六一散，甚效。 
〔風熱〕\x犀角升麻湯\x 犀角（三錢） 升麻（錢半） 羌 防（各二錢二分） 白芷 黃芩 白附子（各六分） 
炙草（四分） 
〔風冷〕\x溫風散\x 歸 芎 辛 芷 蓽茇 本 蜂房（各一錢） 煎服。 
〔含漱〕\x開笑散\x 白芷 細辛 良姜 蓽茇 川椒 香附 蜂房 等分為末，水煎含漱，或擦之。 
〔積熱〕\x涼膈散\x 見一卷中風。 
〔寒痛〕\x羌活附子湯\x 羌 防 升 芷 草 麻黃 蒼朮 生附子 僵蠶 黃柏 有嗽加佛耳草。 
〔寒痛〕\x細辛散\x 荊芥 細辛 白芷 川椒 蓽茇 草烏 皂角 為末擦之。 
〔溫邪〕\x玉女煎\x 見一卷溫。 
〔痰火〕\x二陳湯\x 見一卷中風。 
〔瘀血〕\x加減甘露飲\x 見本卷口鼻。 
〔蟲痛〕\x一笑散\x 川椒末 巴豆（一粒） 研成膏，飯丸，棉裹安蛀孔。 
〔蟲痛〕\x定痛散\x 辛 芷 椒 姜 歸 地 翹 連 桔 草 烏梅 苦參 漱口後咽下。 
〔實火〕\x升麻石膏湯\x 荊 防 歸 芍 翹 桔 芩 草 升麻 石膏 薄荷 燈心 熱甚加大黃。 
〔虛火〕\x滋陰抑火湯\x 歸 地 荊 防 丹 草 知 柏 蒺藜 燈心 
〔腎虛〕\x安腎丸\x 見五卷痹。 
〔胃火〕\x清胃散\x 或作湯，見本卷口鼻。 
〔腐爛〕\x犀角地黃湯\x 見一卷溫。 
〔吹摻〕\x人中白散\x 人中白 兒茶 黃柏 薄荷 青黛 冰片 吹走馬疳，出涎口外。 
〔骨槽〕\x黃連解毒湯\x 見一卷溫。 
〔風痛〕\x仙方活命飲\x 見五卷鶴膝風。 
〔腎虛〕\x六味丸\x 見一卷中風。 
〔腎虛〕\x還少丹\x 見一卷中風。 
〔補中〕\x補中湯\x 見一卷中風。 
〔多骨〕\x腎氣丸\x 見二卷虛損。 
〔心熱〕\x黃連湯\x 連 梔 歸 芍 地 麥 草 犀角 薄荷 水煎。 
〔木舌〕\x清熱如聖散\x 翹 連 蒡 梔 柴 荊 桔 草 花粉 薄荷 燈心 
〔熱壅〕\x琥珀犀角膏\x 人參 棗仁 茯神（各二錢） 犀角 琥珀 辰砂（各一錢） 冰片（一分） 
蜜丸，麥冬湯下。 
〔木舌〕\x龍腦破毒散\x 盆硝（四錢） 蒲黃（五錢） 馬勃（三錢） 僵蠶 甘草 青黛（各八錢） 
麝香 龍腦（各一錢） 
〔重舌〕\x青黛散\x 連 柏 牙硝 硃砂 雄黃 牛黃 硼砂 冰片 研摻。 
〔舌菌〕\x舌症主方\x 連 梔 地 芍 丹 麥冬 翹 草 犀角 木通 燈心 兼口唇加石膏，郁痰 
加貝母，便秘加元明粉。 
〔舌墊〕\x舌墊方\x 荊 防 辛 芷 羌 獨 陳 香附 燈心 
〔出血〕\x蒲黃散\x 螵蛸 炒蒲黃 研摻。 
〔流血〕\x涼血清脾飲\x 歸 地 芩 芍 防 翹 草 薄荷 石菖蒲 
〔津傷〕\x炙甘草湯\x 見一卷中風。 

<目錄>卷之六\齒舌症論治
<篇名>齒舌脈案
屬性：王氏 風熱牙痛，用辛涼解散。荊芥、薄荷、桔梗、山梔、防風、赤芍、甘草，二服愈。 
房兄 胃火牙痛。用石膏（ 研），開水沖服，隨手而效。 
堂妹 牙癰。由情志抑鬱，致患左下牙齦腫癢，日久撐出多骨，外科用推車散不效，腐孔血水淋漓。近 
又寒熱，食減神疲，宜扶正為要。用潞參、茯苓、白朮、當歸、熟地、山梔、白芍（俱炒），六七服效。 
劉 舌根腫。自用黃連瀉心，兩旬後寸脈猶浮大，舌邊紫泡，咽腫妨食，耳痛，乃上焦火風阻絡，宜辛涼 
輕劑。薄荷、連翹、桔梗、山梔、鈎藤、燈心、苦丁茶葉、菊葉、竹葉心，服愈。 

<目錄>卷之六
<篇名>喉症論治
屬性：（爛喉痧附） 
喉以納氣而通於天，咽以納食而通於地。會厭管乎其上以司開闔，惟其為心肺肝腎呼吸之門，飲食聲音吐 
納之道，關係死生，為害速矣。經雲∶一陰手少陰心一陽手少陽三焦結，謂之喉痹。以君相二火經脈並系咽喉。 
熱結則腫痹，痹者閉也，閉則痰塞以死，將發先三日，胸必不利，一二日腫痛，三四日勢定有形，第三日必發 
寒熱，或頭痛兼風寒者須疏散。察其二便秘結系實火者，以重劑潤下，去其積熱。壯實者用硝黃，弱者但滋燥 
潤腸，虛者宜蜜煎導法。大便行，乃可清利上焦痰熱。清上丸。若虛火便澀，心脈數，腎脈微，宜滋陰降火。 
養金湯。其症喉痹為總名，有纏喉風、乳蛾、喉癬、喉癰、喉菌、喉閉、HT 舌、喉杵等症。而纏喉風，及傷寒 
喉閉，症為尤險。 
〔喉痹〕腫痛閉塞，為風痰鬱火熱毒上攻之症。去風痰，解熱毒，自愈。咽喉總絡，系肺胃，急清此二經 
之熱。牛蒡湯，外用通隘散。如惡寒，寸脈小，一時患者皆同，為天行邪氣，宜先表散。其病之由來有二， 
一者少陽司天，三陽之氣，民病喉痹。仲景用桔梗湯，根據陽毒施治。一者太陰濕勝，火氣內郁，民病喉痹。 
又太陰在泉，濕淫所勝，病喉腫喉痹。仲景用半夏甘桔湯。根據陰毒施治。若不惡寒，寸脈大滑實，為陽盛陰虛， 
下之愈。酌用大小承氣湯。其輕者可緩治，喉痹散。不可驟用寒涼，以痰實結胸，遇寒不運，漸至喘塞不治也。 
其氣急閉塞欲死者，緩則僵蠶炒末，薑湯下，立愈。或馬藺根苗搗汁，和醋含漱。急則用吹法，硼砂、膽礬末 
吹患處，或皂角末吹鼻噴嚏，亦開。吐法，搗皂角水灌入，或新汲水磨雄黃，灌入即吐，或雞鵝翎蘸桐油探吐。 
針法，用砭針於腫處刺出血，若口噤針不能入，刺少商穴。左右皆刺二分出血，立愈。或 頂心頭髮一把， 
力拔之，其喉自寬。又有陰虛陽浮痰結於上，脈浮大，重取或澀者，作實症治，必死。 
加減八味丸。喉痹連項腫，芩連消毒飲。 
〔纏喉風〕喉腫大，連項痛，喉有紅絲纏緊，且麻且癢，指甲青，痰壅肢厥，由平時多怒，兩日前胸不 
利，痰塞氣促，症最急。過一日夜，目直視，齒噤喉響，燈火近口即滅，此氣已離根，不治。治法∶如喉痹， 
用金碧二丹頻吹，內加牛黃，效更速。針法，手足冷，以水溫之，針照海、然谷四穴，使血出如珠。若刺少商 
穴，出血散而不收者，不治。照海穴，在內踝下四分，軟骨陷中。然谷穴，在內踝前大骨下陷中，皆腎經穴也。 
〔乳蛾〕有單雙，有連珠。單輕雙重，連珠尤重。多因酒色鬱熱而生，單蛾生會厭一邊，一日痛，二日 
紅腫，三日有形，如細白星，發寒熱者凶。吹藥先用碧丹五、金丹一，後用金丹二、碧丹三，內服喉症主方。 
俟大便行，自痊。如至三日，喉中但紅腫無細白星，即是喉癰，宜辨。雙乳蛾生會厭，左右兩邊俱有細白星， 
藥照前用，左屬心，右屬肝。煎藥於主方內，左加黃連、犀角。右加赤芍、柴胡。雙蛾則兼用之。大便秘加枳 
殼、元明粉。連珠蛾，一二白星上下相連，用藥照前。或外用成吹藥加冰片吹之，內服三黃桔梗湯。 
〔喉癬〕為虛火上炎，肺受燥熱，致咽喉生紅絲如哥窯紋，如秋海棠背紋，乾燥而癢，阻礙飲食，雖不 
喪命，不能速愈。吹用碧丹、噙化青靈膏，內服喉症主方加土貝母。須戒憂怒、酒色，忌鹽醬，及一切動風助 
火之物，一月可愈。 
〔喉癰〕紅腫而痛，別無形狀，因過食辛辣炙爆濃味而發。症屬胃大腸二經，重則寒熱頭痛。犀角地黃 
湯，吹用金丹一、碧丹十。四五日可愈。若鼻中出紅涕，為毒攻腦，不治。 
〔喉菌〕因憂鬱氣滯血熱，婦人多患之，狀如浮萍略高，面濃色紫，生喉旁。初起吹碧丹九、金丹一， 
後用金丹二、碧丹三，內服喉症主方，勿間斷。輕則半月，重或經月，亦須守戒忌口。 
〔HT 舌喉癰〕肥人感熱性燥者，多患此。犀角地黃湯加減，吹用金丹。但須吹至舌根下兩旁，時刻勿間， 
方能速愈。喉內吹用碧丹十、全丹一，亦須勤吹。凡舌下小舌，為HT 舌。連喉腫痛，即為喉癰，不痛者非癰。 
大約HT 舌兼喉癰而發，十有六七其勢凶。 
煎藥多加黃連、山梔、犀角。 
〔喉閉〕傷寒後，發為氣閉不通，無形無聲，難治，喉項強硬。目睛上視，故多不治。 
〔喉杵〕喉極痛腫。甘桔射干湯，外點燒鹽散。 
此外又有咽嗌痛。由陰虛火炎者，喉痹飲倍荊芥、元參。有喉中結塊，飲食不通者，百靈丸，重者不過 
二丸。有懸癰喉痛，生上 ，有紫泡如豆大，用簪腳挑破，血出愈，或口疳藥吹，亦可。風熱上搏者，啟關散。 
有懸癰垂長，咽中煩悶者，枯礬鹽花研細，箸頭點上去涎。有喉中生肉者，棉裹箸頭，蘸鹽揩之，日數次。有 
梅核梗塞咽中、咯不出、咽不下，因為七情鬱結者，四七湯、噙化丸。有喉痛因於相火，用涼藥不愈者，六 
味丸加桔梗、元參、知母、黃柏。有風火上郁，咽痛頭脹項腫，當用辛涼者，滑石、連翹、杏仁、桑皮、西瓜 
翠衣。近世爛喉痧最重，初起憎寒壯熱，咽痛渴煩，先宜解表，務令透達，或兼清散。若驟服寒涼，外邪益閉， 
內火益焰，咽痛愈劇，潰腐日甚矣。至丹痧透發，已無惡寒等症，則宜寒涼泄熱，不宜雜進辛散煽動風火， 
致增腫腐，必至滴水下咽，痛如刀割。蓋此症由感風火濕熱時邪而發。治法∶因風熱者，主清透，普濟消毒飲 
去升麻、柴胡。因濕熱者，主清滲，甘桔湯加栝蔞、通草、燈心。因痰火凝結者，主消降，消氣化痰丸去半夏， 
加貝母、淡竹茹。邪達則痧透，痧透則爛止，利膈湯、清咽太平丸選用。然症有可治不可治。其口氣作臭，喉 
色淡黃，或深黃者，系痰火所致，皆可治；若爛至小舌，及鼻塞目閉，元氣日虛，毒瓦斯深伏，色白如粉皮者， 
皆不可治。其愈後四肢酸痛，難於屈伸者，由火灼陰傷，絡失所養，宜進滋陰，勿與痹症同治。 

<目錄>卷之六\喉症論治
<篇名>驗症訣
屬性：尤氏曰∶凡喉痹屬痰，喉風屬火，總因火郁而兼熱毒，致生乳蛾等症。治法，去風豁痰，解熱開郁，其 
症自痊。若喉症初起，寒戰發後，身涼，口不破碎，又無重舌，二便俱利，不可誤認熱症，皆由陰氣虛寒而發， 
其痰即精神所化，不宜去盡，先以藥吹 
之，使咽喉通。即便服藥，首劑發散和解，第二宜溫補，若三四日後，再發寒戰，或心痛，骨脅肋痛，半 
屬難治。發時牙關緊急，喉舌俱痛腫，口碎而臭，或有重舌，或舌上起黃屑，發後，下午再發寒熱，二便閉者， 
即是熱症，用石膏排毒散治之。如起三四日後而寒熱者，其症雖凶無害，惟症未減，牙關反不緊急，不腫 
脹，如無病患，不治。或舌腫滿，口如胡桃，如茄子，並不治。如以箸按舌，則起白色，去箸則生紅紫， 
此其身內之血已死。又或口有臭氣，口渴氣急，而多稠痰如桃膠者，一頸俱紅腫者，紅帶紫而青帶白，神氣短 
少者，不語者，面色少神，愛坐低處者，喉症無痰者，傷寒患連珠蛾及喉痹者，小兒口疳臭爛而黑者，舌下紫 
筋，下通於腎，色白而腫者，皆不治。 

<目錄>卷之六\喉症論治
<篇名>附方
屬性：〔痰熱〕\x清上丸\x 熊膽 雄黃 薄荷 青鹽 硼砂 膽礬 蜜丸，壓舌下化之。 
〔滋陰〕\x養金湯\x 見二卷失音。 
〔肺胃〕\x牛蒡湯\x 升麻 牛蒡 黃藥子 元參 紫背浮萍 花粉 桔梗 甘草 
〔吹喉〕\x通隘散\x 硼砂（二分） 兒茶 青黛 滑石 寒水石（各一分） 連 柏 蒲黃 枯礬（各半分） 
冰片（二厘） 研吹。 
〔陽毒〕\x桔梗湯\x 桔梗 甘草（各三錢） 
〔陰毒〕\x半夏甘桔湯\x 夏 桔 草 
〔下火〕\x大小承氣湯\x 俱見一卷溫。 
〔喉閉〕\x喉痹散\x 荊 蒡 桔 貝 草 元參 薄荷 僵蠶 前胡 花粉 款冬 燈心 散亦作飲。 
〔補虛〕\x加減八味丸\x 八味丸見一卷中風，此加五味，減附子。 
〔喉痹〕\x芩連消毒飲\x 即普濟消毒飲，見一卷疫。 
〔喉痹〕\x喉痹急方\x 火硝（五錢） 硼砂（錢半） 薄黃（一錢） 冰片 兒茶（各五分） 珍珠（一分） 
為末吹喉，大吐痰涎，數管即愈，並治口疳牙疳牙關緊閉者。 
〔通治〕\x十寶丹\x 梅礬 薄荷 兒茶（各一兩） 甘草（五錢） 乳石（三錢） 血竭 珍珠 琥珀（各二錢） 
冰片（三分） 
梅礬∶取大青梅切下圓蓋，去核，將礬研細入梅，覆用圓蓋，以竹釘釘好，炭火 之，去梅取礬，輕白 
如膩粉，味極平酸，收貯聽用。此方凡喉口症皆可效。 
〔喉閉〕\x金鎖匙\x 火硝（錢半） 硼砂（五錢） 僵蠶（一錢） 冰片（一分） 雄黃（二錢） 研吹，再刺 
少商穴。 
〔吹藥〕\x碧丹\x 煉礬 牙硝（各三分） 百草霜 硼砂（各五分） 薄荷末（三分） 燈草灰 冰片（各一分） 
甘草（二分） 
煉礬法∶明礬研細，傾入銀罐內，小半罐，入爐，用浮炭火煨烊，以銅箸入擾，無礬塊為度，即將研細HT 
硝投入礬內，十分之三，次將細研白硼砂投入，亦十分之三，少傾再投生礬末，逐漸投下，候礬烊盡，照前投 
硝硼少許，逐漸投完。待礬鋪出罐口，高如饅頭而止，加炭燒至礬枯乾，乃用瓦片覆罐上，一時取起，將牛黃少 
許為末，以水五六匙，調滴礬內，將罐仍入火烘乾，取罐覆淨地上，七日收貯，煉礬須輕鬆無豎紋者佳，此 
即名玉丹，最貴多制，時候愈久愈妙。 
燈草灰法∶揀肥白燈草，鋪桌上噴濕，將筆應用水濕管，以濕紙塞緊一頭，將濕燈草捏入管內，以 
竹箸築實，再以濕紙塞口，入炭火 之，煙盡為度，取出置地上，碗蓋之，去管口紙，取灰，黑成團者佳。 
時勿令筆套炮碎，碎則不堪用，不可太過，過則灰白無用，不可不及，不及則不成灰而不可用，此丹最輕， 
時又難得法，須平日多制待用可也，此即名元丹。 
取百草霜∶燒茅柴者佳，須近鍋底者，用。若鍋心及鍋口邊者，不用。須刮去面上一層，取中間用之，着 
鍋者亦無用。 
配藥法∶即碧丹，每煉礬三分，加百草霜半匙，研細。次入燈草灰一厘，研勻，如瓦灰色，再入甘草末三 
匙，薄荷末三分，研。再入冰片半分，研勻。入瓷瓶，塞口，勿令出氣。此丹須當時配合，如過五日，即不 
堪用。若遇陰雨，一日即無效，如欲出痰，加牙皂末少許，吹之。 
喉癰及單乳蛾輕症，單用碧丹，（又名青藥。）即效。若遇重症， 
須兼黃藥（即金丹）。 
凡初起，令病者低頭開口，溜出痰涎，初起用青藥九分，配黃藥一分，吹過五管，次用青八黃二， 
再次用青七黃三。如症重，青黃藥兌半用，至吹五次，痰涎必不壅，然後用青三黃六，若症重甚，用黃八青二， 
尤效。 
青藥消風痰，解熱毒，性尚緩，不及黃藥消腫除熱，開喉痹，出痰涎為效。然初起黃藥不可多用，因其 
直走入內，與病不入也。 
〔吹藥〕\x金丹\x 即黃藥。蒲黃（二分） 硝（九分） 硼砂 冰片 薄荷葉末（各一分） 
制硝法∶馬牙硝，長白濃大者，溫湯蘸過棉紙挹干，仍用紙包好，放灶上明管洞內，自干白如霜。 
配藥法∶即金丹。每牙硝一錢，蒲黃生用四分研細，次下僵蠶炙末一分，牙皂末一分半，共研極細， 
如淡鵝黃色，加冰片一分，研勻。此藥可留久，惟冰片臨時加用可耳。 
金丹能消腫出痰，若遇牙叉HT 舌穿牙疔，專用此治之。如咽喉症，則兼用青藥，看症輕重用之，症重者， 
再加牛黃。如喉痹及纏喉風。加僵蠶、牙皂，余只用牙硝、硼砂、薄荷、蒲黃、冰片即可。 
喉症即重，三日前未成膿，藥能消散，五日膿成穿破，必爛成窠，爛處須用口疳藥，多龍骨、珍珠。 
〔吹喉〕\x口疳藥\x 薄荷葉（研細，三分） 兒茶末（二分半） 制黃柏末（一厘） 龍骨末（二厘） 
白芷末（如腫痛用三四厘，如不腫痛用二厘半） 生甘草末（用五厘） 珍珠末（五厘） 冰片（三厘） 研勻， 
瓷瓶封固。凡遇口碎及各種口疳，皆效。 
若初起，腫而熱甚者，多加薄荷、冰片，取其辛涼發散也。若患不腫，熱甚而痛，則以長肉藥為主。 
〔吹喉〕\x長肉藥\x 即前口疳藥，多用兒茶末，龍骨末，配成紫色，此方專治喉症口碎者。若用此治走馬 
牙疳、穿牙毒、小兒胎毒口疳，則本方加牛黃，倍珍珠。如黑爛者不治。至痧痘後口疳，非此不除，則去黃柏、 
龍骨，加牛黃五厘，倍珍珠末六厘。 
〔通治〕\x喉症煎藥主方\x 牛蒡子（炒研） 前胡 銀花 連翹 山梔 甘草 枯芩（炒黑） 元參 
桔梗 花粉 薄荷 燈心 泉水煎。 
如發寒熱加柴胡，頭痛加石膏，胸悶加枳殼，鬱熱而發加赤芍、貝母，口渴加麥冬。 
〔癬菌〕\x蜜調藥\x 薄荷葉末為君，煉礬為臣，燈草灰、川貝母為佐，百草霜、冰片、甘草末為使。 
先將煉礬、百草霜研和，入燈草灰，再研，後入薄荷、貝母、冰片研勻，成青灰色，用白蜜調。此方專治喉癬 
喉菌。時刻噙咽，內服喉症煎藥主方，此方一名青靈膏。 
〔連珠蛾〕\x成吹藥\x 硼砂（一分） 兒茶（二分） 龍骨（五分） 青黛（一分） 本藥（三分） 追風（二分） 
冰片（三厘） 再加膽礬、麝香。 
\x附追風散方\x 牛膝 川烏 草烏 冰片 麝香 青黛 
以上諸方，皆尤氏秘傳方法，名為《尤氏喉科》，世少傳本，識者珍之。 
〔連珠〕\x三黃桔梗湯\x 芩 連 柏 梔 蒡 芍 桔 草 薄荷 元參 水煎。食後服。 
〔喉癰〕\x犀角地黃湯\x 見一卷溫。 
〔喉杵〕\x甘桔射干湯\x 桔梗（二錢） 射干 山豆根 荊 防 蒡 翹 元參（各一錢二分） 甘草（五分） 
加竹葉十四片。 
〔喉杵〕\x燒鹽散\x 取橡斗大者，實鹽滿殼，燒存性，以碗覆地，入麝香少許，研細點之。 
〔結塊〕\x百靈丸\x 百草霜 蜜丸芡實大，水化服。 
〔風熱〕\x啟關散\x 牛蒡子 生甘草 水煎。 
〔梅核〕\x四七湯\x 陳 苓 夏 朴 檳 蘇 青 枳 蔻 曲 砂仁 益智 姜 
〔梅核〕\x噙化丸\x 冰片 射干 鍾乳粉 升麻 牙硝 黃 大黃 甘草 生地 蜜丸。 
〔相火〕\x六味丸\x 見一卷中風。 
〔風熱〕\x普濟消毒飲\x 見一卷疫。 
〔濕熱〕\x甘桔湯\x 見本卷頭痛。 
〔痰火〕\x清氣化痰丸\x 星 夏 陳 枳 杏 蔞 芩 苓 薑汁糊丸。 
〔痧爛〕\x利膈湯\x 銀花 荊 防 芩 桔 連 梔 翹 蒡 
薄荷 元參 大黃 朴硝 粉草 
〔痧爛〕\x清咽太平丸\x 芎 防 桔 草 薄荷 犀角 柿霜 蜜丸。 
〔喉痹〕\x玉液上清丸\x 薄荷（十四兩） 柿霜（五兩） 桔梗（四兩五錢） 甘草（二兩五錢） 川芎（二兩八 
錢） 
百藥煎（五錢） 防風（一兩六錢） 砂仁（四錢五分） 青黛（三錢） 冰片 元明粉 白硼砂（各二錢） 研細， 
蜜丸芡實大。每服一丸，噙化不拘時候。專治風痰上壅，頭目不清，咽喉腫痛，口舌生瘡，服之生津液，化 
痰涎。昔宋神宗患喉痹，服此藥一丸立愈。 
〔牙疳〕\x犀角丸\x 犀角 粉草 朴硝（各二錢） 桔梗（一兩） 赤茯 生地 連翹 牛蒡子 元參（各五錢） 
青黛（一錢） 蜜丸龍眼大，每一丸，薄荷湯下。專治小兒走馬牙疳。 
〔吹喉〕\x三仙散\x 膽礬（六分，半生半炒） 廣木香（三分） 熊膽（三分） 共研極細，用番木鱉一個， 
磨碎和勻，吹在患處。治喉風口噤，死在須臾，以箸開口，吹入即愈。 
〔敷藥〕\x牙疳方\x 婦人溺桶中白垢（火 一錢） 銅綠（三分） 麝香（一分五厘） 各研，和勻，敷上立愈。 

<目錄>卷之六\喉症論治
<篇名>喉脈案
屬性：房侄 舌下地丁左畔略腫，誦讀勞倦則發渴頰紅，脘悶痰稠，呼吸不利，脈沉少力，或進寒涼藥，腹痛 
食減。此素廩陰氣不足，神勞則五志火動，脾氣睏倦，故痰氣壅而成痹也。經言一陰一陽結謂之喉痹，一 
陰少陰君火也，一陽少陽相火也，二經之脈，夾咽循喉，火動痰升，結而不散，其源總由腎陰素虛，水不制火 
使然。用六味丸。熟地（砂仁末拌蒸）、丹皮（酒炒）、加參、麥、貝、膝、藕粉蜜丸。服而平。 
尹氏 久患梅核，氣塞如梗，妨咽不利，非火非痰，乃氣鬱為患。用鬱金、木香、貝母、桔梗、陳皮、 
栝蔞皮、甘草，數服效。 

<目錄>卷之六
<篇名>胸痹論治
屬性：胸痹，胸中陽微不運，久則陰乘陽位而為痹結也。其症胸滿喘息，短氣不利，痛引心背，由胸中陽氣不舒， 
濁陰得以上逆， 
而阻其升降，甚則氣結咳唾，胸痛徹背。夫諸陽受氣於胸中，必胸次空曠，而後清氣轉運，布息展舒。胸 
痹之脈，陽微陰弦，陽微知在上焦，陰弦則為心痛，此《金匱》、《千金》均以通陽主治也。《金匱》雲∶ 
胸痹喘息，咳唾，胸背痛，短氣，寸口脈沉遲，關上小緊數，栝蔞薤白白酒湯。胸痹不得臥，心痛徹背，栝蔞 
薤白半夏湯。胸痹氣急胸滿，脅下逆搶心，枳實薤白桂枝湯。胸痹氣塞短氣，茯苓杏甘湯、橘枳生薑湯。 
胸痹緩急者，薏苡附子散。心中痞，諸逆，心懸痛，桂枝姜枳湯。心痛徹背，背痛徹心，烏頭赤石脂丸。《千金》 
治胸痹達背痛，細辛散。胸中逆氣，心痛徹背，少氣不食，前胡湯。胸中滿，噎塞，喉燥唾沫，橘枳生薑湯。 
不應，治中湯。胸背閉滿，上氣喘急，下氣湯。胸背疼痛，熨背散。大約陽微者用甘溫，苓桂術甘湯。陰凝者 
用溫通，理中湯。飲逆者用辛泄，吳茱萸湯。痞阻者用辛滑，栝蔞薤白半夏湯。喘逆者用苦降，桂枝加朴杏湯。 
痹久者兼通絡，旋復花湯。只在旋轉上焦清陽，疏利膈間痰氣，不與胸痞結胸等症混治，則得之矣。 
喻嘉言曰∶胸中陽氣，如離照當空，曠然無外，設地氣一上，則窒塞有加。故知胸痹者，陽氣不用，陰氣 
上逆之候也。然有微甚不同，微者但通其不足之陽於上焦；甚者必驅其厥逆之陰於下焦。仲景通胸中之陽， 
以薤白、白酒，或栝蔞、半夏、桂枝、枳實、濃朴、乾薑、白朮、人參、甘草、茯苓、杏仁、橘皮。選用對症， 
三四味即成一方，不但苦寒盡屏，即清涼不入，蓋以陽通陽，陰藥不得預也。甚者用附子、烏頭、川椒。 
大辛熱以驅下焦之陰，而復上焦之陽，補天浴日，獨出手眼。世醫不知胸痹為何病，習用豆蔻、木香、訶子、 
三棱、神曲、麥芽等藥，坐耗其胸中之陽，其識見亦相懸哉。 

<目錄>卷之六\胸痹論治
<篇名>胸痹脈候
屬性：脈陽微陰弦，即胸痹痛。（《金匱》寸口脈沉遲，關上小緊數，陽衰，胃以上陰寒結聚。 

<目錄>卷之六\胸痹論治
<篇名>附方
屬性：〔陽微〕\x栝蔞薤白白酒湯\x 栝蔞 薤白 白酒 
〔不臥〕\x栝蔞薤白半夏湯\x 蔞 薤 酒 半夏 
〔飲邪〕\x枳實薤白桂枝湯\x 枳 薤 桂 蔞 朴 
〔虛寒〕\x人參湯\x 參 術 姜 草 
〔利肺〕\x茯苓杏甘湯\x 苓 杏 草 
〔疏胃〕\x橘枳生薑湯\x 橘 枳 姜 
〔復陽〕\x薏苡附子散\x 薏仁 附子 
〔痞逆〕\x桂枝姜枳湯\x 桂 姜 枳 
〔溫填〕\x烏頭赤石脂丸\x 赤石脂 烏頭 附子 乾薑 川椒 
〔溫散〕\x細辛散\x 細辛 甘草（各六錢） 枳 姜 蔞 地 術（各一兩） 桂心 茯苓（各兩半） 
酒服。 
〔下氣〕\x前胡湯\x 前胡 夏 芍 草（各二錢） 參 歸 芩（各一錢） 姜（三片） 棗（三枚） 
竹葉（一握） 
〔理氣〕\x治中湯\x 見三卷飲食。 
〔下氣〕\x下氣湯\x 杏仁 檳榔 童便煎。 
〔外治〕\x熨背散\x 烏頭 桂 附 羌 辛 芎 椒 為末，綿裹，烘令暖。 
〔陽虛〕\x苓桂白朮甘草湯\x 苓 桂 術 草 
〔陰凝〕\x理中湯\x 見一卷中風。 
〔飲逆〕\x吳茱萸湯\x 見三卷嘔吐。 
〔喘逆〕\x桂枝加朴杏湯\x 桂 芍 草 朴 杏 姜 棗 
〔絡瘀〕\x旋復花湯\x 旋復 蔥管 新絳 

<目錄>卷之六\胸痹論治
<篇名>胸痹脈案
屬性：趙 有年，胸痹食阻，由舉重傷氣所致。脈小弱是陽結欲閉之候，述數月前膈痛，飲糜粥輒阻，自 
謂膈噎已成。今作胸痹治，通其脘中欲閉之陽。參《金匱》法，栝蔞、薤白、桔梗、杏仁、橘白、丁香，用辛 
滑溫通，胸脘俱爽，食入不拒，竟進粥飯，然病初愈，恣意粉團乾飯，非高年祝噎所宜。 
馬 病後脈弦胸痛，金不制木，當節勞戒怒。栝蔞、橘白、白芍、茯神、杏仁、炙草、煨姜，二服愈。 
糜氏 中年脘痞，食減不飢，吐沫，漸成胸痹。乃上焦氣阻，腑失通降。治者以為噎膈，專用術、附、 
蔻、朴，燥脾破氣劫津，漸致陰傷液涸，大便不通，下焦壅則上焦益加脹滿，恐延關格重症矣。宜辛通苦降法。 
蔞仁、杏仁、郁李仁、貝母、枳殼、蘇梗、鬱金汁、薤白汁，五七服胸膈舒，大便潤而食進。 
金氏 諸陽受氣於胸中，喻氏謂胸中陽氣所經，如離照當空，曠然無外，設地氣一上，則晦塞有加。 
今脘閉食脹，清陽不旋，濁氣失降，午後足腫，陽益下陷矣。用升清降濁。桔梗、半夏、橘白、升麻、砂仁殼、 
枳殼、茯苓，加姜棗煎。服愈。 
趙 脈緩胸痹，陽氣不舒。用苓桂術甘湯加砂仁殼，數服效。 
蔣 胸右偏痛，呼號欲絕，日夕不能臥。醫初疑胃氣，疏香燥破氣方，不應，改用乳香、當歸、延胡、靈 
脂，由氣分兼入血分，乃益痛，更謂心痛徹背。予問曾嘔吐否，曰未也。予謂痛不在心胃，乃胸痹耳。症由胸 
中陽微，濁陰上干。仲景治胸痹喘息短氣，用栝蔞薤白白酒湯通陽豁痰，復加半夏，正合斯症，仍加橘紅， 
一啜遂定。 

<目錄>卷之六
<篇名>心痛論治
屬性：（心疝 心癰附） 
心當歧骨陷處，居胸膈下，胃脘上，心痛與胸脘痛自別也。心為君主，義不受邪，故心痛多屬心包絡病。 
若真心痛，經言旦發夕死，夕發旦死。由寒邪攻觸，猝大痛，無聲，面青氣冷，手足青至節，急用麻黃、桂、 
附、乾薑之屬溫散其寒，亦死中求活也。若五臟之邪，干心包致痛，通用必應散。經雲∶邪在心則心痛，喜悲， 
時眩仆。此包絡受邪，在腑不在髒也。經雲∶手少陰之脈動，則病嗌干心痛，渴而欲飲。此言支脈受邪，在絡 
不在經也。經雲∶厥心痛與背相控，如從後觸其心，傴僂者，腎心痛也。神保丸。腹脹胸滿，胃脘當心痛， 
上支兩脅，胃心痛也。草豆蔻丸、清熱解郁湯。如以錐針刺其心，心痛甚者，脾心痛也。訶子散、復元通氣 
散。色蒼蒼如死狀，終日不得太息，肝心痛也。金 
鈴子散，加紫降香。臥若徒居，心痛，間動作，痛益甚，色不變，肺心痛也。七氣湯加枳殼、鬱金。腎厥心痛， 
由陰火上沖。胃厥心痛，由胃中停滯。脾厥心痛，由中焦寒逆。肝厥心痛，由火鬱血分。肺厥心痛，由上焦氣 
分不清。經之論厥心痛，以諸痛皆肝腎氣逆上攻致之，但分寒熱兩種。寒厥心痛者，身冷汗出，手足逆，便 
利不渴心痛，脈沉細，術附湯。熱厥心痛者，身熱足厥，煩躁心痛，脈洪大，金鈴子散、清郁湯。凡暴痛非 
熱，久痛非寒，宜審。經又雲∶陽明有餘，上歸於心，滑則病心疝。生韭汁和五苓散，小茴香煎湯下。又心疝 
宜疝氣門求治。心痛引少腹滿，上下無定處，溲便難者，取足厥陰肝。心痛腹脹嗇然，大便不利，取足太陰脾。 
心痛短氣不足以息，取手太陰肺。心痛引背不得息，取足少陰腎。以上皆他腑臟之邪，干心而致痛，須加各 
腑臟藥治之。《金匱》雲∶九痛丸治九種心痛。《醫通》曰∶九種心痛，乃久客之劇症，即腎水乘心，香港腳攻 
心等別名也。痛久血瘀，陰邪團結，故用參、附、乾薑溫氣散邪，加野狼毒、巴霜、吳茱萸驅之，使從陰竅出。 
藥雖峻利，而改湯為丸，取緩攻，不取急盪也。後人因分九種心痛∶曰飲，噁心煩悶嘔水，由停飲蓄注也。 
胃苓湯，甚則小胃丹。曰食∶飽悶噫敗卵氣，由生冷食物過多也。青皮丸加砂、枳。曰寒∶外受寒，宜溫散； 
桂枝七氣湯。內受寒，宜溫利。術附湯加蔻、朴、枳、陳。寒久郁則成熱，用山梔為熱藥響導，佐以生薑，多 
用川芎開之。虛寒宜溫補，歸脾湯加乾薑、桂心、菖蒲。腎寒乘心痛，則心懸如飢，泄痢下重。五積散。寒客 
背俞，則脈血澀，注於心，相引痛。桂枝七氣湯、神效丸。曰火∶痛不時發，薑汁炒山梔、少加炮姜、甘草。 
若熱郁痛，脈數，口渴便秘，清中湯。曰氣∶脈沉結或弦，胸中氣壅，攻刺作痛。沉香降氣散。中氣虛，按 
之則痛定，二陳湯加炮姜，不應，理中湯。久服破氣藥太過，脈大無力，六君子湯加炮姜。曰血∶好飲熱酒， 
血留胃口，脈必澀或芤，飲作呃。手拈散加桔梗開提其氣。虛人血瘀，四物湯加桃仁、穿山甲、桂心、降香。 
曰悸∶心痛而煩，發熱動悸，此為虛傷。辰砂妙香散、加味七氣湯。曰蟲∶面有白斑，唇紅口沫能食，翦紅丸。 
因蛔動則嘔，痛有休止，烏梅丸、 
妙應丸。曰疰∶鬼疰心痛，昏憒妄言，或猝倒口噤，由感惡也。蘇合香丸。此為九種心痛。若心痛脈微欲絕， 
手足逆冷者，桂心三錢煎服。猝心痛，脈洪數者，黃連三錢煎服。若脈弦數，木克土也，小建中湯。取芍藥 
酸收，於土中瀉木。如脈沉細，水侮土也，理中湯。取乾薑味辛，於土中泄水。大寒客心胸，嘔逆不食，氣上 
沖痛，不可觸近，金匱大建中湯。寒痛綿綿不絕，術附湯加草果、濃朴。凡按之痛減者，氣虛也，參術散。 
按之痛甚者，氣實也，梔萸丸。又有心癰發胸乳間，一名井疽，狀如豆大，發如蜂窠，繫心熱盛，宜疏導心火， 
涼血飲。緩則不救。小便澀者，清心散，或涼膈散去硝黃，加白芷、天花粉、木通、瞿麥。大便秘者，內固清心 
散，涼膈散去硝黃，加白芷、花粉、生地。 
丹溪曰∶心胃痛須分新久，若明知身受寒，口食冷物而得，其初當與溫散，如桂枝七氣湯。或溫利之，如 
九痛丸。若得之稍久則成郁，郁久必生熱，熱久必生火，若溫散溫利，即助火添邪。由是方中以山梔為熱藥之 
響導，則邪易除，正易復，痛易安。又曰∶心胃痛，須用劫藥，痛乃止。如倉猝散∶山梔四十九枚連皮炒， 
大附子一個炮去皮臍，共為粗末。每三錢，水一盞，酒半盞，煎七分，入鹽少許服。加川芎尤妙。能治氣自 
腰腹間攣急疼痛，不可屈伸，痛不可忍，自汗如洗，手足冷而垂死者。又如愈痛散∶五靈脂、延胡索、蓬術、 
良姜、當歸，等分為末，每三錢，醋湯調服。治急心胃痛。 

<目錄>卷之六\心痛論治
<篇名>心痛脈候
屬性：心脈微急為痛，短而數或澀，皆心痛。浮大弦長者死，沉細者生。胃脈微滑為痰飲，滑實為宿食。沉緊為 
冷積、沉澀為氣滯。數為火，弦澀或芤為死血，忽大忽小為蟲，痛甚脈必伏。心痛在寸，腹痛在關，下痛在尺。 

<目錄>卷之六\心痛論治
<篇名>附方
屬性：〔通治〕\x必應散\x 延胡 香附 艾灰 歸身 砂仁 生薑 
〔腎心痛〕\x神保丸\x 全蠍（七個） 巴霜（十粒） 木香 胡椒（各二錢半） 
辰砂為衣，薑湯下。 
〔胃心痛〕\x草蔻丸\x 枳殼（二個） 草蔻（煨） 白朮（各一兩） 麥芽 神曲 半夏（各五錢） 乾薑 
青陳（各二錢） 炒鹽（五分） 
〔同上〕\x清熱解郁湯\x 山梔（錢半） 枳 芎 香附（各一錢） 黃連 蒼朮（各七分） 陳皮 姜炭 
炙草（各五分） 姜（三片） 
〔脾心痛〕\x訶子肉湯\x 見四卷痢。 
〔同上〕\x復元通氣湯\x 白丑（二兩） 炙甲片 茴香（炒。各一兩五錢） 陳皮 延胡 炙草（各一兩） 
木香（五錢） 為末，每服二錢，薑湯下。 
〔肝心痛〕\x金鈴子散\x 見三卷郁。 
〔肺心痛〕\x七氣湯\x 見二卷咳嗽。 
〔寒厥〕\x術附湯\x 術 附 草 
〔熱厥〕\x清郁湯\x 陳 夏 苓 曲 連 梔 蒼朮 香附（各一錢） 川芎（六分） 炮姜（五分） 
炙草（三分） 姜（三片） 
〔心疝〕\x五苓散\x 見一卷溫。 
〔通治〕\x九痛丸\x 附子（三兩） 茱萸 人參 炮姜 巴霜（各一兩） 野狼毒（五錢） 蜜丸桐子大，溫酒下 
三五丸。 
〔飲痛〕\x胃苓湯\x 見一卷中風。 
〔飲痛〕\x小胃丹\x 芫花 甘遂 大戟 大黃 黃柏 以白朮煎膏和丸。 
〔食痛〕\x青皮丸\x 青皮 山楂 神曲 麥芽 草果 
〔溫散〕\x桂枝七氣湯\x 七氣湯見二卷咳嗽，此加桂 芍 參 陳 草 
〔虛寒〕\x歸脾湯\x 見二卷勞瘵。 
〔腎寒〕\x加減五積散\x 見一卷濕。 
〔血澀〕\x神效散\x 青 陳 枳 曲 桂 芍 草 芷 木香 麥芽 三棱 蓬術 延胡 補骨脂（各七分） 
丁香 畢澄茄（各三分） 姜 棗 
〔火痛〕\x清中湯\x 連 梔 陳 苓 夏 草 草蔻 姜 
〔氣痛〕\x沉香降氣散\x 見三卷郁。 
〔有痰〕\x二陳湯\x 見一卷中風。 
〔中虛〕\x理中湯\x 見一卷中風。 
〔補虛〕\x六君子湯\x 見一卷中風。 
〔血痛〕\x手拈散\x 延胡（醋炙） 五靈脂（醋炒） 草蔻 沒藥 每服三錢，酒下。 
〔血痛〕\x四物湯\x 見一卷中風。 
〔悸痛〕\x辰砂妙香散\x 見四卷健忘。 
〔悸痛〕\x加味七氣湯\x 七氣湯加 遠志 炙草（各五分） 茯神 菖蒲（各錢半） 姜 棗 
〔蟲痛〕\x翦紅丸\x 莪朮 三棱 雄黃 木香 檳榔 乾漆 陳皮 大黃 貫仲 糊丸，米湯下。 
〔蛔痛〕\x烏梅丸\x 見三卷嘔吐。 
〔蛔痛〕\x妙應丸\x 見三卷積聚。 
〔疰痛〕\x蘇合香丸\x 見一卷中風。 
〔和胃〕\x小建中湯\x 見二卷衄血，去黃 。 
〔寒嘔〕\x大建中湯\x 見三卷積聚。 
〔氣虛〕\x參術湯\x 參 術 姜 陳 草 豆蔻 砂仁 丁香（各一錢） 姜（三片） 或加炒蚌粉二 
錢尤妙。 
〔氣實〕\x梔萸丸\x 山梔（一兩半） 吳萸 香附（各二錢五分） 生薑湯下。 
〔心癰〕\x涼血飲\x 荊 芷 地 麥冬 芍 梔 翹 草 木通 瞿麥 薄荷 花粉 車前子（各八分） 
燈心（十條） 竹葉（二十片） 
〔溺澀〕\x清心散\x 地 芍 麥冬 草 遠志 赤苓 知母（各一錢） 姜（三片） 棗（二枚） 
加黃連尤妙。 
〔便澀〕\x涼膈散\x 見一卷中風。 
〔便秘〕\x內固清心散\x 白蔻 人參 硃砂 赤苓 雄黃 綠豆 朴硝 甘草 皂角（各一錢） 冰片 
麝香（各一分） 每服一錢。 
〔心胃痛〕\x倉猝散\x 山梔（連皮炒，四十九枚） 大附子（一個，炮去皮臍） 為末，每三錢水一盞， 
酒半盞煎七分，入鹽少許服，加川芎尤妙。 
〔心痛〕\x愈痛散\x 五靈脂 延胡 蓬術 良姜 當歸 等分為末，每二錢，醋湯調下。 
〔通治〕\x心頭痛方\x 烏梅（三個） 元棗（三個） 杏仁（七個） 麝香（一字）搗如泥，黃酒一杯煎， 
溫服。 

<目錄>卷之六
<篇名>胃脘痛論治
屬性：（胃脘癰附） 
胃脘當心下，主吸受飲食，若煩勞冷熱，致氣血痰食停瘀作痛，或肝氣犯胃，及腎寒厥逆，皆能致之。 
症與心痛相似，但胃脘痛必見胃經本病，如脹滿、嘔逆、不食、便難、面浮、肢倦，與心痛專在包絡者自別。 
治法須分新久，初痛在經，久痛入絡，經主氣，絡主血也。初痛宜溫散以行氣，久痛則血絡亦痹，必辛通以 
和營，未可概以香燥例治也。其因胃陽衰而脘痛者，食入不運，當辛甘理陽。香砂六君子湯加桂枝、良姜。 
因肝乘胃而脘痛者，氣沖脅脹，當辛酸制木。吳萸、白芍、青皮、木瓜、濃朴、延胡、金橘。因腎寒厥逆而 
脘痛者，吐沫嘔涎，當辛溫泄濁。吳茱萸湯。因煩勞傷氣而脘痛者，得食稍緩，當甘溫和中。小建中湯。因客 
寒犯膈而猝痛者，嘔逆不食，當溫中散寒。大建中湯加白蔻仁。積寒致痛，綿綿不絕，無增無減，當辛熱通 
陽。術附湯加濃朴、草蔻。火郁致痛，發則連日，脈必弦數，當苦辛泄熱。薑汁炒黃連、山梔瀉火為君，香 
附、川芎、陳皮、枳殼開郁為臣，反佐炮姜，從治為使。痰積脘痛必嘔惡，清中湯加海石、南星、香附。停飲 
脘痛必吞酸，胃苓湯、左金丸。食滯脘痛必噯腐，香砂枳術丸加半夏曲。氣鬱脘痛，必攻刺脹滿，沉香降氣 
散。傷力脘痛，必瘀血停留，鬱金、歸尾、桃仁、蘇木，或手拈散。怒氣脘痛，必呃逆胸痞，半夏瀉心湯。 
蛔動脘痛，必有休止，安蛔丸。痛久不愈，必入血絡，歸須、桃仁、延胡、紫降香，或失笑散，效。若痛而 
肢冷，脈微欲絕，桂心煎服甚效。凡痛有虛實，按之痛止者為虛，按之痛反甚者為實。虛者，參術散。實者， 
梔黃丸。痛甚者脈或伏，用藥不宜守補，參、 、術、地之屬。以痛則不通，通則不痛故也。若膈間腫痛， 
不能進食，但喜水飲，或咽腫，人迎盛而氣口緊者，當作胃脘癰治。 
〔胃脘癰〕由熱毒攻聚胃口而發。《靈樞經》曰∶中脘穴屬胃，隱隱痛者，胃脘癰也。《聖濟總錄》曰∶ 
胃脘癰，不比肺癰之可認，苟不嘔膿血，未免他誤矣。其症氣逆於胃，脈必沉細，或陽氣為風寒所遏，不得上 
升，人迎必盛。人迎者，胃脈也，盛則熱矣。 
診得此脈，即胃脘癰之候。其人必寒熱如瘧，身皮甲錯，咳嘔膿血，若脈洪數，則膿已成，急宜排膿。如脈 
遲緊，乃屬血瘀，急當議下，否則毒瓦斯內攻，腸胃並腐。如初起寒熱如瘧，咳吐膿血，射干湯。若風熱固結， 
唇口 動，薏苡仁湯。積熱不散，清胃散、芍藥湯。毒成未潰，內消沃雪湯。未潰毒盛，東垣托里散。胸乳 
間疼，吐膿腥臭，牡丹散。若在膈下，膿出大便，排膿湯。膿稀，太乙膏。虛者，八珍湯加黃 、忍冬、 
連翹。 
胃經穴人迎，在結喉兩旁，動脈應手，其脈見於左手。人迎盛，則熱聚胃口為癰，肺癰咳膿如米粥。 
胃癰但嘔膿，以其結聚胃脘，從濕化也。凡舌苔經久不退，色黑垢膩，口甜氣穢，即胃脘發癰之候。用涼膈 
散加石斛、連翹。下盡宿垢，再以保元湯加苓、橘。調理可安。 

<目錄>卷之六\胃脘痛論治
<篇名>胃脘痛脈候
屬性：弦為痛，澀為痛。胃脈微滑為痰飲，滑實為宿食。沉緊為冷積，沉澀為氣滯。數大為火，芤弦為血， 
忽大忽小為蟲。沉小者生，實大浮長者死。 

<目錄>卷之六\胃脘痛論治
<篇名>附方
屬性：〔陽衰〕\x香砂六君子湯\x 六君子湯加木香、砂仁。 
〔肝乘〕\x枳殼煎\x 枳殼汁（五匙） 烏藥汁（七匙） 白芍汁（二十匙） 木香汁（五匙） 燈心土（一錢） 
砂仁（五分） 二味煎沖諸汁服之。 
〔腎厥〕\x吳茱萸湯\x 見三卷嘔吐。 
〔煩勞〕\x小建中湯\x 桂 芍 草 姜 飴 棗 
〔客寒〕\x大建中湯\x 見二卷汗。 
〔積寒〕\x術附湯\x 見五卷痙。 
〔火痰〕\x清中湯\x 見本卷心痛。 
〔飲痛〕\x胃苓湯\x 見一卷中風。 
〔肝火〕\x左金丸\x 見一卷火。 
〔食痛〕\x香砂枳術丸\x 見本卷頭痛。 
〔氣鬱〕\x沉香降氣散\x 見三卷郁。 
〔血滯〕\x手拈散\x 見本卷心痛。 
〔痞痛〕\x半夏瀉心湯\x 見一卷溫。 
〔蛔動〕\x安蛔湯\x 見三卷嘔吐。 
〔絡痛〕\x失笑散\x 靈脂 蒲黃（俱炒） 等分，水酒煎。 
〔虛痛〕\x參術散\x 參 術 草 
〔實痛〕\x梔萸丸\x 山梔 吳萸 
〔初起〕\x射干湯\x 射干（去毛） 山梔 赤茯 升麻（各一線） 赤芍（錢五分） 白朮（五分） 煎去渣， 
入地黃汁一合，煎服。 
〔風熱〕\x薏仁湯\x 薏仁 防己 赤小豆 炙草 等分。 
〔積熱〕\x清胃散\x 見二卷衄血。 
〔積熱〕\x芍藥湯\x 赤芍 石膏 犀角 麥冬 木通 朴硝 薺 升麻 元參 甘草 
〔毒成〕\x內消沃雪湯\x 歸 芍 翹 芷 貝 陳 乳 沒 甘草節 角刺 花粉 甲片 銀花（各五分） 
水酒煎。 
〔毒盛〕\x東垣托里散\x 銀花 當歸（各二錢） 大黃 牡蠣 花粉 角刺 連翹 朴硝（各六分） 赤芍 
黃芩（各四分） 水酒煎。 
〔膿臭〕\x牡丹散\x 丹皮 地榆 薏仁 黃芩（各錢半） 赤芍 桔梗 升麻 甘草 敗醬（各一錢） 
〔已潰〕\x排膿湯\x 湯或作散，見二卷肺癰。 
〔膿稀〕\x太乙膏\x 地 芍 歸 芷 桂 元參 大黃（各二兩） 麻油二斤，熬，去渣再熬，下黃丹。 
〔調補〕\x八珍湯\x 見一卷中風。 
〔嘔膿〕\x涼膈散\x 見一卷中風。 
〔調補〕\x保元湯\x 見一卷火。 

<目錄>卷之六\胃脘痛論治
<篇名>胃脘痛脈案
屬性：房叔 胃脘痛，脈細澀，服香砂六君子湯去白朮，加煨姜、益智。痛定後，遇勞復發，食鹽炒蠶豆，時止 
時痛。予謂昔人以諸豆皆閉氣，而蠶豆之香能開脾，鹽之咸能走血，痛或時止，知必血分氣滯，乃用失笑散， 
一服痛除。 
巢氏 素有胃氣，或用溫胃之劑，不效，延至痛引背脅，脈 
短澀。予謂短為宿食，澀為氣中血滯，宜 痛無已也。用延胡、五靈脂（酒炒）、當歸、紅曲、降真香末， 
痛止。 
史 脘痛日久，血絡亦痹，理用辛通。當歸須、延胡索、橘絡、香附、枳殼、降香、鬱金汁，服效。 
張 操勞傷陽，脈遲小，胃口隱痛，綿綿不已，治用辛溫理氣。制半夏、良姜、金橘皮、茯苓、檀香、 
歸須、韭子（炒研），一啜痛止。 
薛 痛久熱郁，口乾內煩，不宜香燥劫液，詢得食痛緩，知病在脾之大絡受傷，由忍飢得之。甘可緩痛， 
仿當歸建中湯法。炒白芍（二錢半）、當歸（錢半）、炙草（一錢）、豆豉（炒，錢半）、橘白（八分）、 
糯稻根須（五錢）、飴糖（熬，三錢沖），數劑痛定。常時食炒粳米粥，嗣後更與調養胃陰。杏仁、麥冬、 
白芍、當歸、蔞仁、半夏（青鹽炒），南棗。數服痛除。 

<目錄>卷之六
<篇名>脅痛論治
屬性：肝脈布脅，膽脈循脅。肩下曰膊，膊下曰 ， 對腋，腋下曰 ， 下曰脅，脅後曰肋，肋下曰季肋， 
俗名肋稍，季肋下為腰。故脅痛皆肝膽為病，而膽附於肝。凡氣血食痰風寒之滯於肝者，皆足致痛。氣鬱者， 
大怒氣逆，或謀慮不遂，皆令肝火動甚。清肝湯、小龍薈丸。血瘀者，跌扑閃挫，惡血停留，按之痛甚。 
復元活血湯。痰痛者，痰飲流注其經，嗽則氣急。控涎丹，以二陳湯下，或白芥子湯。食積者，食滯脅下， 
有一條扛起。消食丸。風寒者，外感之邪，留着脅下，小柴胡湯加桔梗、枳殼。左痛多留血，右痛為肝邪入肺， 
為氣，痰食亦在右。風寒則不論左右，脅痛多實，不可輕用補肝，致令肝脹。亦有虛痛者，補肝散。怒傷者， 
香附湯。郁傷者，逍遙散。初痛在經，久必入絡。經主氣，絡主血，有營絡虛寒，得食痛緩者。辛溫通絡， 
甘緩補虛。當歸桂枝湯。有肝陰虛者，熱痛嗌干，宜涼潤滋液。三才湯加柏子仁、白芍。有液虛風動者，脅 
氣動躍，宜滋液熄風。復脈湯去桂、姜。有鬱熱脹痛者，宜苦辛泄降。川楝子、黃連、山梔、鬱金、降香 
末。有因怒勞，致氣血皆傷，肝絡瘀痹者，宜辛溫通絡。旋復花 
湯加歸須，小茴、新絳、延胡、青蔥管。有痞積攻痛者，宜辛散通瘀。桃仁、鯪鯉甲、乳香、沒藥、丹皮、 
歸須、牡蠣粉、澤蘭。有氣逆嘔涎，由脅攻胃者，用酸泄和肝。木瓜、白芍、金橘皮、棗仁、橘葉、代赭石。 
按《內經》治肝，不外甘緩、辛散、酸瀉三法。凡脅痛，藥忌剛燥，以肝為剛髒，必以柔濟之，乃安也。 
丹溪曰∶肝苦急，是木氣有餘，急食辛以散之。用川芎、青皮、醋炒。又曰，肝火盛，兩脅痛，不得伸 
舒。先以琥珀膏貼患處，以薑湯下當歸龍薈丸，最妙。咳引脅痛，宜舒肝氣。用青皮、枳殼、香附、白芥子之 
類。兩脅走痛，控涎丹。 
《正傳》曰∶凡脅痛，皆肝木有餘。小柴胡湯加川芎、青皮、芍藥、龍膽草，甚者加青黛、麝香。凡 
性急多怒之人，常患腹脅痛。小柴胡湯加川芎、青皮、白芍，下龍薈丸甚效。 
《入門》曰∶肝熱郁，則脅必痛，發寒熱，脅痛似有積塊，必是飲食太飽，勞力所致。當歸龍薈丸。 
肝氣實，脅痛者，煩燥不安臥，小柴胡湯加川芎、白芍、當歸、青皮、龍膽草。肝氣虛，脅痛者，悠悠不止， 
耳目KT KT 善恐，四物湯加柴胡、青皮。 
《醫鑒》曰∶脅痛必用青皮醋炒，煎服，末服並效。以青皮乃肝膽二經藥，多怒，脅有鬱積，宜此 
解之。若二經氣血不足，當先補血，少用青皮。 

<目錄>卷之六\脅痛論治
<篇名>脅痛脈候
屬性：肝脈搏堅而長，當病墮若搏，因血在脅下，令人喘逆。寸口脈弦，脅痛拘急，雙弦者，兩脅痛。肝脈沉 
之而急，浮之亦然，脅痛支滿，引小腹痛，小便難，得之有所墮墜。脈沉澀，氣鬱胸脅痛，宜作郁治。 

<目錄>卷之六\脅痛論治
<篇名>附方
屬性：〔肝鬱〕\x清肝湯\x 白芍（錢半） 當歸 川芎（各一錢） 山梔 丹皮（各四分） 柴胡（八分） 
〔肝鬱〕\x小龍薈丸\x 龍膽草 蘆薈 歸 芎 梔 連 大黃 木香 麝香 粥丸，薑湯下。 
〔肝瘀〕\x復元活血湯\x 見二卷吐血。 
〔痰飲〕\x控涎丹\x 見二卷痰飲。 
〔痰痛〕\x二陳湯\x 夏 陳 苓 草 
〔痰痛〕\x白芥子湯\x 白芥子 木鱉子 沒藥 桂心 木香 等分為末，每一錢煎。 
〔食積〕\x消食丸\x 楂 曲 青 陳 麥芽 萊菔子 香附 阿魏 
〔肝邪〕\x小柴胡湯\x 見一卷溫。 
〔肝虛〕\x補肝散\x 地 芍 歸 芎 羌 防 
〔怒傷〕\x香附湯\x 香附 歸 芍 柴胡 青皮 
〔郁傷〕\x逍遙散\x 見一卷火。 
〔和營〕\x當歸桂枝湯\x 歸 桂 芍 草 姜 棗 
〔滋液〕\x三才湯\x 天冬 熟地 人參 
〔熄風〕\x復脈湯\x 見一卷中風。 
〔通絡〕\x旋復花湯\x 旋復 新絳 蔥 
〔外貼〕\x琥珀膏\x 見三卷積聚。 
〔肝火〕\x當歸龍薈丸\x 見一卷火。 
〔肝虛〕\x四物湯\x 地 芍 歸 芎 
〔右脅〕\x推氣散\x 片薑黃 枳殼 桂心（各五錢） 炙草（二錢） 每服三錢，薑湯調下。 
〔左脅〕\x芎枳散\x 川芎 枳實（各五錢） 炙草（二錢） 每服三錢，薑湯調下。 

<目錄>卷之六\脅痛論治
<篇名>脅痛脈案
屬性：某氏 左脅痛，臥必偏右，咳則氣急，痰帶血絲，症由五志怫抑，損傷營絡。仿《內經》肝苦急，急食甘 
以緩之。潞參、茯苓、甜杏仁、白芍、杞子、棗仁、川貝母（俱炒）、桑皮（蜜炙）、金橘皮、炙草、紅棗， 
煎服效。 
沈氏 氣攻肋脅左右，上入乳際，痛引胸背，子夜特甚。思人身氣血，於子丑時注肝膽，（子時注膽， 
丑時注肝）。今肝陽上升，諸氣皆逆，勢必營衛失度，瘀濁不降，嘔逆便艱，有自來矣，用微苦微 
辛以泄降。杏仁、當歸須、青皮（醋炒）、延胡、鬱金、枳殼（炒）、栝蔞、廣木香（汁沖），二服隨定。 
堂弟 右脅久痛，牽引背膊，呼吸不利，咳則痛甚，坐必體傴，食入稍安，右脈浮弦。此操勞所傷，損動 
肺絡，當春木旺，痛難遽止。夫諸氣 郁，皆屬於肺。然痛久則入絡，姑用苦辛宣通。老韭根、當歸須、鬱金、 
杏仁、川貝母、陳皮、佛手柑，二服痛減。按其脅仍覺痞硬，仿咸以軟堅。用旋復花、牡蠣粉、白芍、金橘皮、 
延胡、當歸、降香，二服，轉用甘緩理虛，以參、苓、歸、芍、陳、貝、甘草，痛緩。其親戚一醫以為肝腎陰 
虛，用熟地滋膩，竟成單脹矣。 
郭 去秋肋痛痰血，見症於肝，不足於腎，入春醫用通攝奇經，未效。改用桂心、蒺藜等藥平肝，不知 
肝為剛髒，藥忌剛燥，痛宜益加矣。延至夏初，木火相乘，體羸食減，日晡寒熱，咳嗽氣促，口乾舌膩，坐則 
脅背牽引刺痛，脈來弦數無神。症由情志不遂，肝膽寄居之相火，上侮肺金，以至痰紅氣急，日就羸怯，此以 
水涵木之法，急宜進商也。阿膠、麥冬、白芍、貝母（各二錢）、五味子（五分）、石斛、黑豆皮（各三錢）、 
丹皮（錢半），二服寒熱止，嗽痛減，食加餐矣。又令晨服燕窩湯，晚服生脈散，症有起色。 
韓 右脅有塊，梗起攻胸，氣痹食少，宵脹引背。此肝強胃弱，升降失和，泄肝通胃可效。濃朴、枳殼、 
杏仁、蔞仁、青皮、旋復花、降香末、木瓜，三服而平。 

<目錄>卷之六
<篇名>腹痛論治
屬性：（腹中窄狹附） 
人身背為陽，腹為陰。中脘屬太陰，小腹左右屬厥陰，臍腹正中屬少陰、沖任。經論寒痛十一條，熱痛 
一條，寒熱痛二條，血虛痛一條，此泛言猝痛，而腹痛該之矣。其症有暴痛久痛，實痛虛痛，有痛在氣分血分， 
在腑在髒，在經絡之辨。凡暴痛非熱，久痛非寒；虛痛喜按，實痛拒按。痛在氣分者，攻注不定；在血分者， 
刺痛不移。痛在腑者，脈多弦滑；在髒者，脈多沉微。初痛邪在經，久痛必入絡。經主氣，絡主血也。感寒腹 
痛者，氣滯陽衰，喜熱手按，脈沉遲，治在溫中。香砂理中湯去白朮。感寒 
嘔痛者，氣虛兼痰，脈弦滑，治在健運。香砂六君子湯去白朮。氣滯兼食者，腹中有一條扛起，利後痛減， 
脈沉滑，治在消導。香砂枳術湯加神曲、麥芽，或保和丸。寒氣滯痛，兼脹滿者，治在溫通。排氣飲加砂仁， 
去澤瀉。胃虛肝乘，吐酸濁者，治在辛泄。吳茱萸湯。傷寒腹急痛，陽脈澀，陰脈弦，治在甘緩。小建中湯。 
太陰寒痛，自利脈沉，理中湯。厥陰寒痛，肢厥脈細，當歸四逆湯。少陰寒痛，四肢沉重，咳嘔下利，脈沉細， 
真武湯。外感兼宿食，或中暑霍亂吐瀉，藿香正氣散、六和湯。胸腹絞痛，上不得吐，下不得瀉，名乾霍亂， 
脈沉伏，急以燒鹽湯探吐，再服藿香正氣散。火郁痛，時作時止，熱手按而不減，脈洪疾，清中湯，或二陳 
湯加梔、蒼、連、芍、鬱金。熱厥痛，時作時止，金鈴子散。七情氣鬱，攻沖作痛，三因七氣湯、五磨飲。 
理氣不應，脈芤澀，痛如芒刺，為血郁，手拈散。血虛腹痛，飢勞必甚，芍藥甘草湯加桂、棗、當歸。氣 
血虛寒，腹痛脈微，按之溫之必稍緩，大營煎、理陰煎。當臍 痛，審系肝脾絡血痧結，失笑散加歸須、桃仁、 
韭汁。若腎虛任脈為病，六味丸加龜板。凡痛久必入血絡，非香燥可劫，治宜宣絡。旋復花湯加歸須、桃仁、 
生鹿角。死血痛，由血絡阻痹，桃仁承氣湯加蘇木、紅花。積聚痛，由宿有 瘕，木香檳榔丸去大黃、牽牛， 
加鬱金。有熱，阿魏丸，跌傷痛，由血瘀脅腹，復元活血湯。酒積痛，由濕熱阻滯，曲 丸。小腹滿痛，由經 
閉血滯，玉燭散去硝黃，加延胡索、香附。思傷脾氣， 結悸痛，歸脾湯去白朮。怒傷肝火，痞結刺痛，柴 
胡疏肝散，或左金丸。蟲痛時作時止，有塊梗起，口吐清水，唇有紅點，脈乍大乍小，理中安蛔散、烏梅丸 
加減。疝氣痛，必引睪丸，香橘散、立效散。腸癰痛，身皮甲錯，小便如淋，腹皮急，按之濡右左，足屈者大 
小，腸癰。牡丹皮飲、十味排膿散。中惡腹痛，霍亂吐利，蘇合香丸。大抵腹痛，寒淫為多，熱淫為少，以陰 
寒尤易阻塞陽氣也。腹痛氣滯者多，血滯者少，理氣滯不宜動血，理血滯則必兼行氣也。古謂痛則不通，通則 
不痛，故治痛大法，不外溫散辛通，而其要則初用通腑，久必通絡，尤宜審虛實而施治者矣。 
〔腹中窄狹〕《醫通》雲∶肥人乃是濕痰留滯，氣不升降，當行氣燥濕。越鞠丸、平胃散為主。瘦人乃 
是陰虛火旺，熏蒸臟腑，當降火開郁。逍遙散、左金丸為主。肥人腹中轆轆有聲，須作痰治，二術二陳湯。 
氣虛者，加人參。 

<目錄>卷之六\腹痛論治
<篇名>腹痛脈候
屬性：陰弦腹痛，細小緊急，皆腹痛。濡滑為痰飲，短滑為宿食。芤澀為死血，沉伏為氣滯。尺脈緊，臍下痛。 
弦急，小腹痛，痛甚者，脈必伏。大為病久，細小而遲者易治；實大堅疾，緊數浮長者，難治。大痛而喘， 
人中黑者，死。陰弦或緊，宜溫，沉弦滑實，可下。 

<目錄>卷之六\腹痛論治
<篇名>附方
屬性：〔溫中〕\x香砂理中湯\x 理中加木香、砂仁。 
〔健運〕\x香砂六君湯\x 六君子湯加木香、砂仁。 
〔消導〕\x香砂枳術丸\x 見本卷頭痛。 
〔消導〕\x保和丸\x 見二卷痰飲。 
〔溫通〕\x排氣飲\x 見三卷積聚。 
〔辛泄〕\x吳茱萸湯\x 見三卷嘔吐。 
〔甘緩〕\x小建中湯\x 桂 芍 姜 草 棗 飴 
〔厥陰〕\x當歸四逆湯\x 歸 桂 芍 辛 草 通草 棗 
〔少陰〕\x真武湯\x 見二卷喘。 
〔霍亂〕\x藿香正氣散\x 見一卷中風。 
〔和解〕\x六和湯\x 見一卷暑。 
〔火郁〕\x清中湯\x 見本卷心痛。 
〔痰熱〕\x二陳湯\x 夏 陳 苓 草 
〔熱厥〕\x金鈴子散\x 見三卷郁。 
〔氣鬱〕\x七氣湯\x 見二卷咳嗽。 
〔行氣〕\x五磨飲\x 四磨飲見二卷哮，此去人參，加枳實、木香、白酒磨，名五磨飲。 
〔血郁〕\x手拈散\x 見本卷心痛。 
〔和營〕\x芍藥甘草湯\x 芍 草 脈緩傷水，加桂枝、生薑。脈洪傷氣，加黃 、大棗。脈澀傷血，加 
當歸。 
〔血虛〕\x大營煎\x 見三卷關格。 
〔氣血〕\x理陰煎\x 見二卷咳嗽。 
〔絡瘀〕\x失笑散\x 見本卷胃脘痛。 
〔補陰〕\x六味丸\x 見一卷中風。 
〔宣絡〕\x旋復花湯\x 旋復 新絳 蔥 
〔通瘀〕\x桃仁承氣湯\x 見一卷疫症。 
〔積聚〕\x木香檳榔丸\x 見三卷積聚。 
〔熱積〕\x阿魏丸\x 連翹 黃連（各五錢） 山楂 阿魏（各一兩） 醋煮阿魏糊丸，白湯下。 
〔跌傷〕\x復元活血湯\x 見二卷吐血。 
〔酒積〕\x曲 丸\x 神曲 麥芽 枳實 白朮 
〔經閉〕\x玉燭散\x 四物湯加 大黃 芒硝 甘草 
〔傷脾〕\x歸脾湯\x 見二卷勞瘵。 
〔痞結〕\x柴胡疏肝散\x 見二卷勞瘵。 
〔肝火〕\x左金丸\x 黃連 吳萸 
〔蟲動〕\x理中安蛔散\x 見三卷嘔吐。 
〔蛔厥〕\x烏梅丸\x 見三卷嘔吐。 
〔疝痛〕\x立效散\x 楂肉（一兩） 川楝子 茴香（鹽水炒） 枳實 茅術 香附 山梔（薑汁炒） 
青皮（醋炒。各五錢） 吳萸（三錢） 為末，每服五錢。 
〔腸癰〕\x大黃湯\x 丹皮 栝蔞（各三錢） 桃仁 大黃 芒硝（各二錢） 
〔腸癰〕\x牡丹散\x 見本卷胃脘癰。 
〔腸癰〕\x排膿散\x 見一卷肺癰。 
〔中惡〕\x蘇合香丸\x 見一卷中風。 
〔六郁〕\x越鞠丸\x 見三卷郁。 
〔利濕〕\x平胃散\x 術 朴 陳 草 
〔降火〕\x逍遙散\x 見一卷火。 
〔除痰〕\x二術二陳湯\x 見二卷痰飲。 

<目錄>卷之六\腹痛論治
<篇名>腹痛脈案
屬性：夏氏 當臍 痛，觸寒屢發，痛來飲食都廢，神色清減，脈虛弦。據述服和肝調氣不應，數年前曾以 
鴉片煙腳為丸，服下痛止。夫鴉片能行下體經絡，此症明系血絡阻滯為患，況痛久入絡，宜辛溫以通之。若但 
如四七湯、四磨飲僅開氣分。昔賢謂經主氣，絡主血，不分經絡，安能應手。用當歸須（酒拌）、延胡、 
小茴（酒焙）、新絳、桃仁（研）、旋復花（絹包煨），服效。 
薛 寒熱咳嗽，數日後小腹掣痛，疑為腸癰。診脈浮弦，全不沉數，乃絡虛氣聚，非腸癰也。用杏仁、 
栝蔞、茴香、橘核、當歸、延胡（俱酒焙）、木瓜，二服全瘳。 
沈氏 冬寒小腹瘕聚，左脅撐痛，上攻胸背，大小便不通，脹悶欲絕，湯飲不下，兼發寒熱，脈短澀，宜 
先導其瘀滯，古雲痛則不通也。枳殼、桃仁（各二錢）、濃朴（姜制）、青皮（麩炒各七分）、 
延胡（酒炒）、歸尾（酒潤。各錢半）、蘇梗、郁李仁（各二錢）、沉香（磨汁三分），二服痛定，二便通調， 
惟左脅偶一隱痛。原方去桃仁、歸尾、蘇梗、延胡，加鬱金、香附，沉香改木香，仍磨汁沖服。又將煎劑挫 
為細末，服愈。 

<目錄>卷之六
<篇名>肩背手臂痛論治
屬性：經曰∶背者胸中之腑，背曲肩隨，腑將壞矣。又曰∶肺病者、喘咳逆氣，肩背痛汗出。又曰∶肺盛有餘， 
則肩背痛，風寒汗出，中風，小便數而欠，氣虛則肩背寒，少氣不足以息，溺色變。又曰∶邪在腎，則肩背痛， 
是腎氣上逆也。蓋肩背為太陽經所循，又為肺臟分域，凡太陽經及肺俞為病，固足致痛，而腎氣逆攻，亦足致 
痛焉。故肩背痛，不可回顧，此手太陽經氣鬱不行，宜風藥散之。防風通氣散。肩背痛、脊強，腰似折，項似 
拔，此足太陽經氣鬱不行。羌活勝濕湯。如肺受風熱，而肩背痛，羌活散。肺氣虛而肩背寒，補中益氣湯加麥 
冬、五味。腎氣逆沖，挾脊而上攻背痛者，系督脈主病，治在少陰。宜川椒、桂枝、茯苓、附子、牛膝、遠志、 
沉香、小茴香。亦有肝濁逆沖，從腹而上攻背 
痛者，系沖任主病，治在厥陰。宜乾薑、川椒、桂枝、烏梅、川連、白芍、細辛、川楝肉。傷濕而肩背重痛者， 
當歸拈痛湯。寒飲伏結，肩背冷痛者，白朮附子湯。素有痰飲，流注肩背手臂作痛者，導痰湯。因於氣滯者， 
烏藥順氣散。因於血虛者，四物湯加秦艽、薑黃。因營虛絡脈失養，風動筋急者，舒筋湯。陽明脈衰，肩胛筋 
緩不舉而痛，宜調補絡脈。生 、於術、當歸、防風根、薑黃、桑枝、甘杞子、橘絡。督脈虛，背痛脊高突， 
鹿角霜、杞子、歸身、杜仲、茯苓、沙苑子。勞力或坐久而致脊背痛者，補中益氣湯，或八珍湯加黃 。 
凡背痛，通用薑黃散，更須加防風、羌活引經。肥人喜捶而痛減者，屬痰，宜除濕運痰，兼補脾氣。六君子湯 
加木香。瘦人多由營弱衛衰，宜調氣養血。聖愈湯加桂枝、白芍。手臂為手六經交會，或為風寒濕所搏，或 
因飲液流入，或因提摯重物，皆能致痛。因風濕者，除濕蠲痛湯加薑黃、當歸、桂枝。因風熱者，秦艽地黃湯。 
因寒濕者，五積散加減。濕痹經絡者，蠲痹湯。肢節痛，臂不能舉者，舒筋湯加油松節、威靈仙。骨痛筋攣， 
血脈凝澀者，透經解攣湯。痰飲流入四肢，肩背手臂酸痛軟痹者，導痰湯加姜、炒白朮、薑黃、木香。中脘 
停痰伏飲，脾不能運，臂戰不舉，脈來沉細者，指迷茯苓丸。挈重傷筋臂痛，宜和氣調血，十全大補湯。血 
不榮筋者，四物秦艽湯加玉竹。手屈而不能伸者，病在筋，薏苡仁湯。伸而不能屈者，病在骨，白朮附子湯。 
手腫痛連臂，蠲痹湯加桑枝。凡用薄桂，能橫行手臂。片子薑黃，能引至手臂，油松節，能透入骨節。丹 
溪治臂痛，以二陳湯加酒炒黃芩、蒼朮、羌活。是風痰濕熱兼治也。 

<目錄>卷之六\肩背手臂痛論治
<篇名>附方
屬性：〔散風〕\x防風通氣散\x 羌 防 荊 梔 術 歸 芍 芎 翹 薄荷（各五錢） 桔梗 黃芩 
石膏（各一兩） 甘草 滑石（各二兩） 每服八錢，加姜、蔥，水煎。 
〔除濕〕\x羌活勝濕湯\x 見一卷濕。 
〔風熱〕\x羌活散\x 羌 防 辛 芎 枳 菊 芩 苓 草 蔓 
荊前胡 石膏 加姜煎。 
〔升提〕\x補中益氣湯\x 見一卷中風。 
〔傷濕〕\x當歸拈痛湯\x 見一卷濕。 
〔寒飲〕\x術附湯\x 見五卷痙。 
〔痰飲〕\x導痰湯\x 見一卷中風。 
〔氣滯〕\x烏藥順氣散\x 見一卷中風。 
〔血虛〕\x四物湯\x 地 芍 歸 芎 
〔營虛〕\x舒筋湯\x 薑黃（四兩） 草 羌（各一兩） 歸 術 赤芍 海桐皮（各二兩） 每服五錢， 
姜水煎。 
〔勞力〕\x八珍湯\x 見一卷中風。 
〔通用〕\x薑黃散\x 薑黃（四兩） 炙草 羌活 白朮（各一兩） 每服一兩，水煎。 
〔補脾〕\x六君子湯\x 見一卷中風。 
〔氣血〕\x聖愈湯\x 見二卷勞瘵。 
〔風濕〕\x除濕蠲痛湯\x 一名除濕蠲痹湯，見五卷痹。 
〔風熱〕\x秦艽地黃湯\x 見五卷痹。 
〔寒濕〕\x加減五積散\x 見一卷濕。 
〔濕痹〕\x蠲痹湯\x 見五卷痹。 
〔攣痛〕\x透經解攣湯\x 炮甲片（三錢） 羌 防 歸 荊 草 紅花 蘇木 蟬蛻 天麻（各七分） 白芷（一 
錢） 
連翹 川芎（各五分） 水煎。 
〔停飲〕\x指迷茯苓丸\x 見二卷痰飲。 
〔摯重〕\x十全大補湯\x 見一卷中風。 
〔血虛〕\x秦艽四物湯\x 見五卷痹。 
〔筋不伸〕\x薏仁湯\x 薏苡 歸 芍 麻黃 官桂 蒼朮 甘草 姜 
〔痰注〕\x二陳湯\x 見一卷中風。 

<目錄>卷之六
<篇名>腰脊腿足痛論治
屬性：（腰酸 腰僂廢 腰軟 尻 膝 跟附） 
經雲∶腰者腎之腑。又雲∶太陽所至為腰痛，惟腎與膀胱相表里，故腰在經則屬太陽，在髒則屬腎。 
經言太陽腰痛者，外感六氣也。經言腎經腰痛者，內傷房勞也。而又為沖任督帶之要會， 
其所由致痛者，以腎氣本虛，而風寒濕熱之邪，皆可乘虛而入，即諸奇經亦多統系焉。凡腰脊酸痿，綿綿作痛， 
並腿足酸軟者，腎虛也。遇陰雨則隱痛，或久坐覺重者，濕也。得寒則痛，喜近溫暖者，寒也。得熱則痛，喜 
近清涼者，熱也。閃挫痛，或跌扑損傷者，血瘀也。肝脾傷，由憂思郁怒者，氣滯也。負重致痛者，勞力也。 
凡此皆屬標，而腎虛為本，詳其治法。腎虛痛者，多由房欲，但察其既無表邪，又非濕熱；或年力衰頹， 
或情志怫鬱；或行立不支，而坐臥少可；或疲倦無力，而動勞益甚；或面色慘晦，脈候虛微，皆腎經不足也。 
但腎陽虛者，脈微無力，小便清利，神疲氣短，宜益火之源。腎氣丸、鹿茸丸。腎陰虛者，脈洪而數，虛火 
時炎，小便黃赤，宜壯水之主。地黃湯、大補丸。腎陰陽俱虛者，脈虛而大，宜水火平調。無比山藥丸。其 
六氣乘虛，侵犯太陽，如傷風腰痛，症必寒熱，脈必浮，痛連背脊，牽引兩足。小續命湯加減。傷寒腰冷如冰， 
脈必緊，得熱則減。姜附湯加肉桂、杜仲，外用摩腰膏。傷濕，由坐臥濕地，或傷雨露，身重，脈緩，天陰更 
甚，腰溶溶如坐水中。宜茯苓皮、木防己、晚蠶砂、滑石、濃朴、萆 、薏苡、滲濕湯、腎着湯。濕兼風， 
一身盡痛，羌活勝濕湯、獨活寄生湯。濕兼寒，腹痛自利，姜附湯。濕兼熱，郁久化火，當歸拈痛湯。風 
寒濕痹痛，川烏頭三個，生搗為末，少加鹽水，調攤帛上，貼痛處立止。熱痛脈必洪數、口渴便秘，甘豆湯加 
續斷、天麻。如陰虛火盛，當滋陰降火，滋陰八味丸。閃挫跌扑諸痛，肝脈搏堅而長，兩尺實，不可俯仰，復 
元通氣散酒調下。若血瘀痛，轉動如刺，大便黑，或秘結，四物湯加紅花、桃仁、穿山甲、延胡索、大黃。 
外用酒糟、蔥白、生薑搗爛罨之，尤效。氣滯腰痛，脈沉弦，或結伏，烏藥順氣散，不應，八味順氣散。 
肝氣失暢，臥覺腰痛，頻欲轉側，曉起則止，柴胡舒肝散。痰注痛，脈滑或沉，痛在一塊，導痰湯加香附、烏 
藥、枳殼。傷力腰痛，大補湯下青娥丸。腰肋如帶束引痛，此帶脈為病，宜辛散其結，甘緩其急。用延胡、 
歸須、桑寄生、杞子、小茴、沙苑子、或調肝散。痛久絡虛，宜調補奇脈。用核桃、當歸、杜仲、羊腰、鹿角、 
杞子、牛膝、補骨脂。老人虛人腎虧腰 
痛，不能轉側。宜二至丸，或立安丸。腰酸屬房勞腎虛，宜峻補。青娥丸。若走精，六味丸去澤瀉，加魚鰾、 
沙苑子、五味子。婦女腰酸，六味丸加杜仲、續斷。腰僂廢，乃熱邪深入，血脈久閉。桃仁承氣湯、多用肉桂， 
少用熟附子行經。痛者可治，不痛久廢者，不可治。腰軟濕襲經絡者，腎着湯。風襲腰背者，牛膝酒。斫喪太 
過者，八味丸、補髓丹。脊者，督脈及太陽經所過，項脊常熱而痛者，陰虛也。六味丸加麋茸。常寒而痛者， 
陽虛也。八味丸加鹿茸。太陽經脊痛項強，腰似折，項似拔，羌活勝濕湯。脈浮緊為傷寒，麻黃湯。沉緩為風 
濕，柴胡湯加減。尻乃足少陰及督脈所經，兼屬厥陰，尻痛屬腎虛者，七味丸，不應，加鹿茸。肥人屬濕痰， 
二陳湯合二妙散。腿足為足六經所至，痛有陰虛、陽虛、血虛、血寒、腎虛、風襲、寒濕、風濕、濕熱之症。陰 
虛者體羸，足心及股脛熱痛，左尺細數，或兩尺數盛。虎潛丸去陳皮，加肉桂。陽虛者足浮腫無力，大便瀉， 
右尺虛大，或兩尺浮遲，脾與命火俱衰。先用補中益氣湯加炮姜，再用八味丸。血虛者足不任地，行則振掉， 
脈細弱。六味湯加續斷、鹿茸、杜仲。血寒者，筋急脈沉，喜近湯火，舒筋三聖散。腎虛風襲，則下體痿弱， 
骨節疼痛，尺中浮大而數。安腎湯。寒濕者，兩腿隱痛，或麻頑作腫，身重，肢節痛，脈沉者，白朮附子湯。 
脈浮澀者，除風濕羌活湯。風濕者，腫痛走注，獨活寄生湯。濕熱者，或上或下，或紅或腫，溺赤，脈濡數。 
當歸拈痛湯。更有腿轉筋，上沖入腹，宜瓜萸散，詳香港腳門。膝者筋之腑，屈伸不利，行則僂俯，筋將憊矣。 
其膝痛在筋，則屈不能伸而腫，多挾風熱，二妙散加羌、防、升、柴。兼陰虛則熱而不腫，虎潛丸。若膝脛痹 
弱重痛，多挾風濕，獨活寄生湯。夏月濕熱腫痛，當歸拈痛湯。屈伸不利，活絡丹。虛寒兼挾風濕作痛，虎 
骨四斤丸。虛熱筋痿，顫掉作痛，鹿茸四斤丸。足跟痛，屬腎陰虛者，脛熱跟痛，六味丸加肉桂、龜板。 
腎陽虛者，不能久立，八味丸。挾濕者，必重着而腫，換骨丹。足心為少陰腎經湧泉穴所注，足心及踝骨熱痛 
者，為腎虛濕着，腎着湯下六味丸。或用二至丸、立安丸。 

<目錄>卷之六\腰脊腿足痛論治
<篇名>附方
屬性：〔陽虛〕\x腎氣丸\x 見二卷虛損。 
〔陰虛〕\x鹿茸丸\x 鹿茸（烙去毛） 菟絲子（各一兩） 硫黃（五錢） 為末，以羊腎兩對酒煮爛，去膜， 
研如泥，和丸，鹽酒湯下。 
〔陰虛〕\x六味地黃湯\x 見一卷中風。 
〔陰虛〕\x滋陰大補丸\x 見五卷痿。 
〔陽虛〕\x無比山藥丸\x 熟地 萸肉 牛膝 茯神 巴戟 澤瀉 赤石脂（各一兩） 杜仲 菟絲子 
山藥（各三兩） 肉蓯蓉（四兩） 蜜丸，酒下三錢。 
〔氣痛〕\x小續命湯\x 見一卷中風。 
〔濕寒〕\x姜附湯\x 炮附子 苓 術 草 朴 蒼朮 杜仲 牛膝 乾薑 淡姜 棗 
〔外用〕\x摩腰膏\x 川附尖 川烏尖 南星（各二錢半） 硃砂 雄黃 樟腦 丁香（各一錢半） 乾薑（一錢） 
麝香（五分） 為末，蜜丸龍眼大，以薑汁化開，擦腰間。《醫通》有蜀椒，無硃砂，雲以膏蘸手掌，每日飽 
後用一丸，烘熱摩腰痛處，即以帛束定，少頃熱如火。 
〔濕痛〕\x滲濕湯\x 見一卷中風。 
〔濕痛〕\x腎着湯\x 見一卷濕。 
〔濕風〕\x羌活勝濕湯\x 見一卷濕。 
〔濕風〕\x獨活寄生湯\x 見一卷濕。 
〔濕熱〕\x當歸拈痛湯\x 見一卷濕。 
〔熱痛〕\x甘豆湯\x 黑豆（二合） 甘草（二錢） 續斷（二錢） 天麻（一錢） 加姜，水煎。 
〔降火〕\x滋陰八味丸\x （六味丸加知、柏，各酒炒。） 
〔閃挫〕\x復元通氣散\x 見本卷心痛。 
〔血瘀〕\x四物湯\x 地 芍 歸 芎 
〔氣滯〕\x烏藥順氣散\x 見一卷中風。 
〔氣滯〕\x八味順氣散\x 見一卷中風。 
〔肝氣〕\x柴胡舒肝散\x 見二卷勞瘵。 
〔痰注〕\x導痰湯\x 見一卷中風。 
〔傷力〕\x十全大補湯\x 見一卷中風。 
〔傷力〕\x青娥丸\x 骨脂 杜仲 等分為末，以核桃肉研膏，加煉蜜為丸，每酒下四錢。 
〔和肝〕\x調肝散\x 半夏（一兩） 官桂 木瓜 歸 芎 牛膝（各五錢） 細辛 石菖蒲 棗仁 炙草（各三錢） 
每服四錢，加姜五片，棗二枚，水煎。 
〔腎虛〕\x二至丸\x 桂 附 杜仲 骨脂 鹿茸 鹿角膠 麋茸 青鹽 糊丸。 
〔腎虛〕\x立安丸\x 牛膝 杜仲 故紙（各四兩） 黃柏 茴香（各二兩） 蜜丸，每服五錢，空心鹽酒湯下。 
〔血閉〕\x桃仁承氣湯\x 見一卷疫。 
〔風襲〕\x牛膝酒\x 羌 芎 草 地骨 五加 薏仁 牛膝（各一兩） 海桐皮（二兩） 生地（十兩） 
酒二斗浸。 
〔補火〕\x八味丸\x 見一卷中風。 
〔補腎〕\x補髓丹\x 即上青娥丸加鹿茸。 
〔傷寒〕\x麻黃湯\x 麻 桂 杏 草 
〔風濕〕\x柴胡湯\x 羌活（錢半） 蒼朮 柴 桂 歸 芎 草（各一錢） 獨活 紅曲（各五分） 防風 
防己（各三分） 
〔腎虛〕\x七味丸\x 見一卷中風。 
〔濕痰〕\x二陳湯\x 見一卷中風。 
〔濕痰〕\x二妙丸\x 見一卷濕。 
〔熱痛〕\x虎潛丸\x 見一卷中風。 
〔補中〕\x補中益氣湯\x 見一卷中風。 
〔血寒〕\x舒筋三聖散\x 當歸 肉桂 延胡 為末，每服五錢。 
〔風襲〕\x安腎湯\x 骨碎補 萆 （俱炒） 牛膝 桃仁 海桐皮 當歸 桂心 檳榔（各五分） 赤芍 
附子 川芎 枳殼（各三分） 姜 棗煎。 
〔寒濕〕術附湯 見五卷濕。 
〔風濕〕\x除濕羌活湯\x 見一卷中風。 
〔香港腳〕\x瓜萸散\x 見五卷香港腳，即木萸湯。 
〔濕熱〕\x活絡丹\x 見五卷痹。 
〔風濕〕\x虎骨四斤丸\x 見五卷痿。 
〔虛熱〕\x鹿茸四斤丸\x 虎骨四斤丸去附子、虎骨，加 鹿茸二具 菟絲子 熟地 杜仲 
〔挾濕〕\x換骨丹\x 見五卷鶴膝風。 

<目錄>卷之六\腰脊腿足痛論治
<篇名>腰足痛脈案
屬性：孫 中年，腎陽虛，腰痛溶溶如坐水中，形色蒼，不勝剛燥，用溫養少陰，兼理奇脈。杞子、補骨脂、 
核桃肉、當歸、牛膝（酒蒸）、續斷、杜仲（炒）、沙苑子（炒）、酒浸服，效。 
耿 腹痛舊恙，行走勞倦輒發，今由少腹痛引腰，臥則少緩，脈來虛軟，少神，乃沖督經病。用小茴香、 
沙苑子、補骨脂、降香末、杜仲（薑汁炒）、核桃肉、鹿角霜，三服痛除。 
巢氏 中年經斷，兩尺芤弱，下元先虧，腰膝酸痛，宜溫補下焦，必月事來乃望體安。杞子、熟地（俱炒）、 
牛膝（酒蒸）、當歸、沙苑子、菟絲餅、茯苓、核桃肉，十數服而如常。 
魏氏 秋間崩漏數次，脛膝宵熱，曾用攝補而安。今經止數月，腰痛由季脅控引少腹，輒疑瘀動將崩。診脈 
左寸動，胎也，非瘀也。痛引季脅，必帶脈虛為病，按沖任二脈循腹脅，夾臍旁，皆絡於帶，而帶脈之病，實太 
陰所主，故《素問》言邪客太陰之絡，令人腰痛引小腹控 ，不可以養息。而王叔和謂帶脈為病，左右繞臍， 
腰脊痛也。宜治帶脈以固胎元。如所服參、 、地、術呆補，不能入奇經，安望有效。沙苑子、杞子、小茴香、 
歸須、續斷、杜仲、桑寄生、補骨脂、糯稻根須，數服痛止，又用膏方而胎固。 
吉氏 有年，久嗽痰紅，頭眩脘悶，咳則腰痛若折，少腹筋掣痛注，右腿艱於起坐，臥必偏左，脈左沉弦， 
右沉弱，症屬肝腎虧損。但先從氣分調補，勿用血藥滯膩。沙苑子、橘核、當歸（俱酒炒）、杜仲（鹽水拌）、 
茯苓、砂仁殼、川貝母、蔞霜、甜杏仁（炒）、白芍（炒）、核桃肉，三服痛止嗽稀。更訂膏方，用血燕根、 
豬脊髓、桑寄生、杞子、核桃肉、制首烏、玉竹、潞參、當歸、茯神、湘蓮子、鹿角膠收膏，每用膏六錢， 
開水和服，全愈。 
族兄 小腹右偏痛，直注大股正面、側面而下至膝蓋止，因行走勞頓，寒熱痛發，必是小腹先受寒襲於 
腿經，故痛而發寒熱也。宜溫通，勿使成痹，但在高年，不宜過劑。橘核酒炒、木香、木瓜、歸須、牛膝、 
小茴香、桑寄生、生薑、蔥白，再服微汗，而痛如失。 

<目錄>卷之六
<篇名>身痛論治
屬性：一身盡痛，凡傷寒、傷暑、傷濕、霍亂、陰毒，及一切寒濕、濕熱、內傷、寒熱、氣血經脈不和諸症， 
皆有之。如傷寒發熱，身痛拘急，脈浮緊。麻黃湯，或九味羌活湯。汗後身仍痛，脈沉遲。桂枝加人參湯。 
中暑傷氣，自汗身痛，神倦脈虛。清暑益氣湯。中濕身痛，身重不能轉側，脈細緩。在表，除濕湯。里，五 
苓散。霍亂吐瀉身痛，口渴溺少，脈伏。五苓散。陰毒身痛如被杖，面青咽痛，脈沉細而疾。升麻鱉甲湯。 
寒濕相搏，但頭汗出，背強身痛，脈沉澀。甘草附子湯。風濕相搏，一身盡痛，脈虛浮而澀。除濕蠲痹湯。 
濕熱相搏，遍身煩痛，脈滑而疾。當歸拈痛湯。內傷勞倦，兼風濕身痛，補中益氣湯加羌活、防風。寒熱身 
痛，胸脅不舒，肝血虛而火郁，加味逍遙散。渾身走注作痛，或經脈牽引，但行氣活血。三痹湯。凡肢節痹痛 
屬火，身體沉重屬濕，拘急屬寒，腫屬濕，遊走不定屬風，痛在一處，如冰冷屬痰，下體痛而溺少，宜分利。 
五苓散。下體腫痛，脈浮，自汗惡風，宜泄濕，兼實表。防風黃 湯。尤宜察其兼症而審治之。 

<目錄>卷之六\身痛論治
<篇名>身痛脈候
屬性：傷寒六脈俱緊，為太陽表症。身如被杖，脈沉緊，為陰毒。發汗後，脈弦遲，身痛，為氣血不和。 
一身關節盡痛，而脈沉弦，為中濕。肢體重痛，微腫，汗出惡風，關節不利，不可轉側，脈緩為風濕。遍身痛， 
脈弦小，或滑大，為氣血虛損。 

<目錄>卷之六\身痛論治
<篇名>附方
屬性：〔傷寒〕\x麻黃湯\x 麻 桂 杏 草 
〔傷寒〕\x羌活湯\x 見五卷破傷風。 
〔傷寒〕\x桂枝加人參湯\x 桂枝 芍藥 甘草 生薑 大棗 人參 
〔中暑〕\x清暑益氣湯\x 見一卷暑。 
〔中濕〕\x除濕湯\x 見一卷中風。 
〔霍亂〕\x五苓散\x 見一卷溫。 
〔陰毒〕\x升麻鱉甲湯\x 升麻 鱉甲 當歸 甘草 川椒 雄黃 
〔寒濕〕\x甘草附子湯\x 草 附 芍藥 
〔風濕〕\x除濕蠲痹湯\x 見五卷痹。 
〔濕熱〕\x當歸拈痛湯\x 見一卷濕。 
〔內傷〕\x補中益氣湯\x 見一卷中風。 
〔肝火〕\x加味逍遙散\x 見一卷火。 
〔走注〕\x三痹湯\x 見五卷痹。 
〔泄濕〕\x防己黃 湯\x 見一卷濕。 

<目錄>卷之七
<篇名>腸鳴論治
屬性：腸虛則鳴，寒氣相搏，或火激其水，腸亦鳴。經曰∶中氣不足，腸為之苦鳴。宜六君子湯加炙 ，或 
補中益氣湯。又曰∶脾虛則腹滿腸鳴，飧泄食不化。香砂六君子湯加神曲。又曰∶腸中雷鳴，上沖胸，邪在 
大腸。半夏瀉心湯。又曰∶土郁之發，腸鳴而為數後。平胃散加茯苓、半夏、木香。又曰∶熱淫所勝，病腹 
中腸鳴，氣上沖胸。葶藶木香散。如髒寒有水，理中湯加桂、苓、車前。胃寒泄瀉，智半湯。下氣暫止復鳴， 
益中湯。火激動其水，二陳湯加芩、連、山梔。 

<目錄>卷之七\腸鳴論治
<篇名>附方
屬性：〔氣虛〕\x六君子湯\x 見一卷中風。 
〔升舉〕\x補中益氣湯\x 見一卷中風。 
〔飧泄〕\x香砂六君子湯\x 六君子湯加木香、砂仁。 
〔胸痞〕\x半夏瀉心湯\x 見一卷溫。 
〔土郁〕\x平胃散\x 術 朴 陳 草 
〔熱淫〕\x葶藶木香散\x 二苓 術 澤 桂 為五苓散，再加 葶藶 木香 木通 滑石 甘草 
〔髒寒〕\x理中湯\x 參 術 姜 草 
〔泄瀉〕\x智半湯\x 益智仁 半夏（各五分） 蒼朮（四錢） 防風（二錢） 術 芍 苓（各一錢） 加姜煎。 
〔下氣〕\x益中湯\x 參 術 芩 連 姜 枳 草 
〔動痰〕\x二陳湯\x 陳 夏 苓 草 

<目錄>卷之七
<篇名>大小腸癰論治
屬性：小腸在臍之左，關元穴屬小腸。患癰則左腿不能伸。大腸在 
臍之右，天樞穴屬大腸。患癰則右腿不能伸。部位雖分，為病相似，治亦略同，故《金匱》、《千金》概名腸 
癰也。其症小腹痞腫，按之痛，小便數似淋，發熱，時自汗出，復惡寒，身皮甲錯，腹皮急如腫狀，脈遲緊 
者膿未成，可下之，桃仁承氣湯。脈洪數者膿已成，大黃牡丹湯。膿從瘡出，或有出臍者，惟大便下膿血者 
自愈。按小便數似淋，或小便出膿血者，為小腸癰。大便出膿血者，為大腸癰。膿從臍中出者，為盤腸癰， 
多不治。此症總因濕毒瘀血，結滯腸內而成。其始發熱惡寒，小腹滿痛，反側不便，或腿縮難伸，即腸癰確候。 
其腹皮急，按之濡，不煩渴者，屬陰寒。牡丹散、內托十宣散。其小腹痞堅，按之痛而煩熱者，屬結熱。 
大黃牡丹湯。或脈遲緊，則膿尚未成，急解毒，通腸飲，或大黃煎。若脈滑數，則膿已成，宜排膿，太乙膏、 
排膿散。如脈洪數，小腹脹痛，不食溺澀，為膿壅滯，宜疏通，薏苡仁湯排之。有瘀血，小腹硬痛，四物延 
胡湯。若腹濡痛，時下膿，由元氣虛，宜排膿藥中兼補益，丹皮散。或潰後痛甚，淋膿不止，由氣血大虧，須 
峻補，參 地黃湯。凡患腸癰者不可驚，驚則腸斷而死。坐臥轉側宜徐緩，飲食不宜過飽，庶可保生。 

<目錄>卷之七\大小腸癰論治
<篇名>腸癰脈候
屬性：腸癰之脈滑而數，滑則為實，數則為熱；滑則為營，數則為衛；衛數下降，營滑上升；營衛相干，血 
為敗濁。（《脈經》）關內逢芤腸里癰。（《脈訣》） 

<目錄>卷之七\大小腸癰論治
<篇名>附方
屬性：〔未膿〕\x桃仁承氣湯\x 見一卷疫。 
〔膿成〕\x大黃牡丹湯\x 大黃 芒硝（各一錢半） 栝蔞 丹皮 桃仁（各二錢半） 一方有冬瓜仁。服下有膿 
即出，無即下血。 
〔寒症〕\x牡丹皮散\x 參 苓 丹 薏 芷 歸 芎 天麻 桃仁（各一錢） 官桂 甘草（各五分） 
木香（三分） 
〔寒症〕\x內托十宣散\x 參 歸 芎 防 芷 桔 朴 桂 草 為末調，以酒下（三錢）。 
〔未成〕\x通腸飲\x 忍冬藤 歸尾 角刺 花粉 乳 沒 芷 薏 草 或用黃占、礬為丸。 
〔未成〕\x大黃煎\x 大黃 朴硝（各一錢） 丹皮 白芥子 桃仁（各二錢） 下後，以參 補托。 
〔已成〕\x太乙膏\x 見六卷胃脘痛。 
〔潰後〕\x排膿散\x 歸 防 芷 蔞 翹 草 銀花 甲片（各一錢） 
〔膿滯〕\x薏苡仁湯\x 薏苡 蔞仁（各三錢） 丹皮 桃仁（各三錢） 
〔血瘀〕\x四物延胡湯\x 當歸 延胡（各一錢） 芎 芍 生地（各五分） 桃仁 紅花 牛膝（各七分） 
水煎。 
〔峻補〕\x參 地黃湯\x 參 苓 地 丹 萸肉 山藥 姜 棗 

<目錄>卷之七\大小腸癰論治
<篇名>腸癰脈案
屬性：李氏 寒熱脈數，少腹左偏痛引內 ，數日一更衣，左足不伸，此小腸癰也。蓋小腸火腑，由氣血壅滯 
經隧，發為癰毒。宜先徹其在里瘀熱，則痛勢緩而癰內消。用大黃（三錢）、硝石（一錢）、歸尾（錢半）、 
赤芍（二錢）、桃仁（一錢）。數服痛減，次用乳香、甘草節、金銀花、連翹、當歸、木瓜、薏米、牛膝、 
數服而消。 

<目錄>卷之七
<篇名>疝氣論治
屬性：疝氣者，小腹墜痛，控引睪丸，見症於肝，而原於任脈。故經謂∶任脈為病，男子內結七疝，女子帶下 
瘕聚。任起中極之下，上毛際，循腹里，上關元，故疝為任病，瘕聚即婦人之疝也。經言七疝∶沖、狐、厥、 
、瘕、 、癃也。經雲∶從少腹上衝心而痛，不得前後，為沖疝。言氣上衝心，二便不通，能上而不能 
下。木香散。又雲∶肝所生病，為狐疝。言臥則入腹，立則入囊。仲景用蜘蛛散後人用二香丸。又雲∶黃脈 
土脈之至也，大而虛，積氣在腹中，有厥氣，名曰厥疝。言脾受肝克，氣逆上升。《寶鑑》當歸四逆湯、 
苦楝散。又雲∶三陽為病發寒熱，其傳為 疝。言小腸膀胱之邪，傳為 疝，囊丸腫大如栲栳，頑痹不仁。 
三層 
茴香丸、荔枝散。又雲∶脾傳之腎，病名疝瘕。少腹冤熱而痛，出白。言脾失運化，而傳於所勝，則瘕聚成形， 
痛出白淫。烏頭梔子湯加橘核、桃仁、吳萸。又雲∶足陽明之筋病 疝，腹筋急。又雲∶肝脈滑甚為 疝， 
言肝木乘胃，或至潰膿下血，荔枝橘核湯、橘核散。又雲∶腎脈滑甚為 癃。又雲∶厥陰之陰盛，脈脹不通， 
為癃疝。言內里膿血，外小便閉。加味通心散。此《內經》所謂七疝也。《金匱》論疝者主寒。至巢氏分厥 
厥逆心痛、症氣積如臂、寒食冷腹痛、氣乍滿乍減、盤臍旁作痛、腑臍下有積、野狼腹痛引陰大便難七疝。張子 
和非之，別列寒、水、筋、血、氣、狐、 七種。謂諸疝不離乎肝，以肝脈絡陰器故也。其曰∶寒疝囊冷如石， 
陰莖不舉，《寶鑑》當歸四逆湯。水疝囊如水晶，濕癢出水，加味五苓散去術，或腎氣丸。筋疝莖痛筋急， 
或挺縱不收，龍膽瀉肝湯。血疝狀如黃瓜，在小腹兩旁，復元通氣散。氣疝上連腎，下及囊，因怒氣脹， 
氣疝飲。狐疝、 疝，治同前。丹溪雲∶自《素問》而下，皆以疝為經絡有寒，收引則痛，不知始由濕熱壅 
遏在經，又感外寒，濕熱被郁，不得疏散，故痛。蓋醉飽則火起於胃，房勞則火起於腎，大怒則火起於肝，大 
勞則火起於筋，火郁濕生，濁液凝聚，進入血隧，流於厥陰。肝性急速，為寒所束，宜其痛矣。宜枳實、桃仁、 
山梔、吳萸、山楂、生薑。若濕勝成 疝，加荔枝核。痛甚，加鹽炒大茴香。痛處可按，加桂。士材論寒則多 
痛，熱則多縱，濕則腫墜，虛亦腫墜。在血分者不移，在氣分者多動，皆足補前人所未備。今按疝症初起，必 
由虛寒勞力致之，積久腑絡阻痹，遂聚濕熱。用藥不離辛泄苦降，以肝司疏瀉也。其觸寒驟痛，兼犯生冷， 
用荔香散。若火注陰分而為熱痛，必有熱症熱脈，或便閉渴煩，宜大釐清飲。若食積疝痛，近臍必有塊梗起， 
立效散。瘀血疝痛，在腹必有形不移，金鈴子散加桃仁、五靈脂。因怒動肝脅脹，必墜入腹，宜木香、青皮、 
山梔、香附、歸須、青蔥管。舉重傷力氣虛，必下穿囊，舉元煎加法。火腑留邪，內行苦泄，胃苓湯加枳殼、 
山梔、黃柏。腎囊流濕，外用湯熏，以蛇床子、川椒、熟礬煎湯熏洗，再用灶心土炒熱，加川椒、小茴末拌勻， 
絹袋盛，安腎囊下，冷則易之。氣 
聚絡虛，理須疏導，宜延胡、山甲、木香、歸須、小茴、蘆巴、橘核等。胃虛濁逆，法在溫通，宜乾薑、吳萸、 
茯苓、木通、草豆蔻。房勞疝發，溫攝下元，宜杞子、沙苑子、菟絲子、茯苓、鹿角膠、蓯蓉、當歸。筋結疝 
，治同木腎，宜穿山甲、全蠍、 
木瓜、萆 、茯苓、歸尾、乳香、白芷、酒糊丸，鹽湯下。少腹偏墜，散結為先，香橘散加穿山甲，或穿山甲、 
茴香研末。酒調下。陰丸腫大，逐濕可效，荔枝核十枚， 研，火酒調如糊服，效。別有小腸氣，名曰氣 。 
痛引腰臍，天台烏藥散。膀胱氣，名曰水 。不得小便，加味五苓散。又如奔豚響疝，是氣水衝突下焦。丹 
溪用理中湯去術，加桂心、茯苓。或一捏金散。或木通、川楝各一錢，茴香五分。飛鹽酒調服。丹溪雲∶桂 
能泄奔豚，茯苓能伐腎邪，苦白朮則助土克水，燥腎閉氣，故宜去之。凡 兒疝，睪丸偏腫。由啼哭動傷陰器。 
導氣湯，或用全蠍一錢、核桃肉一兩。蜜丸彈子大，日一丸。大約疝氣上攻者，宜吳萸、桂心、枳殼、茴香、 
茯苓等。下墜者，宜川楝子、香附、橘核、木香、葫蘆巴等。按之大痛者為實，宜楂肉、延胡、青皮、枳實、 
桃仁、牛膝等。不痛者為虛，宜參、苓、歸、杞、韭子、核桃等。痛處寒者必寒積，宜川烏、胡椒、官桂、 
沉香、小茴、乳香等。痛處熱者必濕熱，宜山梔、川楝、木通、茯苓、橘核、蒼朮、濃朴、黃柏等。莖縮者 
宗筋受寒，宜虎潛丸去知、柏。或鹿茸、沙苑子、蓯蓉、補骨脂、韭子等。腎疝者客邪在腎，酒煮當歸丸。 
卵大小上下不常者，屬氣分，聚香飲去肉桂。囊腫脹堅頑不移者，屬血分，橘核丸，若結硬者加朴硝。蓋疝 
之上攻者沖病，下注者任病；偏墜者小腸病，閉癃者膀胱病；卵 出白者腎病，余則筋急囊腫，瘕聚濁逆， 
肝胃病為多。日久沉痼虛滑，正氣陷，邪氣留，行立穿囊，頑不知痛。下焦路遠，藥力難到，遂成宿 ，迄 
乎無子。丹溪雲∶不痛斷房事及濃味，不可治，信夫。 

<目錄>卷之七\疝氣論治
<篇名>疝氣脈候
屬性：心脈搏滑急為心疝，肺脈沉搏為肺疝，腎脈肝脈大急沉，皆為疝。肝脈滑甚為 疝，心脈微滑為心疝， 
腎脈滑甚為癃 ，脈 
急者曰疝瘕，小腹痛。（《內經》）疝瘕積聚，脈弦急者生，虛弦小者死。（《脈經》）寸口脈弦而緊， 
弦緊相搏，則為寒疝。（《正傳》）脈弦急搏皆疝。弦數宜清熱，弦緊宜溫經，兼浮宜汗，兼實宜下。弦 
細為寒濕，弦濡為濕熱。（《醫通》） 

<目錄>卷之七\疝氣論治
<篇名>附方
屬性：〔沖疝〕\x木香散\x 木香 陳皮 良姜 訶子 乾薑 枳實（各一錢半） 草豆蔻 黑牽牛 川芎（各一錢） 
水煎。 
〔狐疝〕\x蜘蛛散\x 蜘蛛（十四枚，微炒） 桂心（五分） 為末，每服一錢，白湯下。 
〔狐疝〕\x二香丸\x 木香 香附（各三兩） 楂肉（二兩） 三棱 蓬莪朮（醋炒） 薑黃 南星（各一兩） 
黃連（炒） 吳萸 橘核 桃仁 山梔（各五錢） 薑汁糊丸。 
〔厥疝〕\x寶鑑當歸四逆湯\x 歸尾（七分） 附子 官桂 茴香 柴胡（各五分） 白芍（四分） 延胡 川楝 
子 
茯苓（各三分） 澤瀉（二分） 水煎。 
〔厥疝〕\x苦楝散\x 木香 川楝子（巴豆拌炒，去巴豆） 茴香（鹽炒） 等分為末，每服二錢，酒調下。 
〔厥疝〕\x蟠蔥散\x 蒼朮 甘草（各一錢） 三棱 莪朮 茯苓 青皮（各七分） 丁香 砂仁 檳榔（各五分） 
延胡 肉桂 乾薑（各三分） 共為末，加蔥白一莖煎。 
〔 疝〕\x三層茴香丸\x 大茴香（鹽拌炒） 川楝子（去核炒） 沙參 木香（各一兩） 為末，水煮米糊 
丸桐子大。每服三錢，空心鹽湯下，日三服，服完接服第二層，此名第一層。第二層前方加 蓽茇（一兩） 
檳榔（五錢） 丸法如前，再不愈，接服第三層。第三層即前二方加入茯苓（四兩） 川附（一兩） 丸法如前。 
此方雖數十年之久，陰囊腫大如升如斗，甚者大如栲栳，服之皆可除根。 
〔 疝〕\x荔枝散\x 荔枝核（十四枚，燒灰） 沉香 大茴香（炒） 木香 青鹽 食鹽（各一兩） 
川楝子 小茴香（各二錢） 為末。每服三錢，酒調下。 
〔 疝〕\x蠲痛丸\x 延胡（一兩） 川楝肉 茴香（各五錢） 白丑（頭末） 當歸 良姜 青皮 木香 
烏藥（各二錢半） 全蠍（七個） 薑汁糊丸，燒棉 
灰調酒送下。 
〔瘕疝〕\x烏頭梔子湯\x 川烏頭（炮） 梔子（炒。各三錢） 水二鍾煎服。 
〔 疝〕\x荔枝橘核湯\x 荔枝 橘核 桃仁 山楂 延胡 苓術 枳 草 
〔 疝〕\x橘核丸\x 見三卷肝。 
〔 癃〕\x加味通心散\x 瞿麥 木通 芩 梔 翹 枳 草 川楝 歸尾 桃仁 山楂 等分為末，燈 
芯煎。 
〔水疝〕\x加味五苓散\x 豬苓 茯苓 白朮（各一兩） 澤瀉（八錢） 茴香（四錢） 肉桂（錢半） 為末。 
每服四錢，加鹽八分，水煎，日三服。 
〔水疝〕\x腎氣丸\x 見二卷虛損。 
〔筋疝〕\x龍膽瀉肝湯\x 見三卷諸氣。 
〔血疝〕\x復元通氣散\x 見六卷心痛。 
〔氣疝〕\x氣疝飲\x 黃連（二錢，用吳茱萸煎水浸炒） 人參 白朮（各一錢） 白芍 陳皮（各七分） 
甘草（三分） 姜（三片） 
〔熱疝〕\x大釐清飲\x 見四卷泄瀉。 
〔食積〕\x立效散\x 見六卷腹痛。 
〔瘀血〕\x金鈴子散\x 見三卷郁。 
〔氣虛〕\x舉元煎\x 見三卷飲食。 
〔濕熱〕\x胃苓湯\x 見一卷中風。 
〔偏墜〕\x香橘散\x 見六卷腹痛。 
〔小腸氣〕\x天台烏藥散\x 川楝子（十個，巴豆同炒） 烏藥 木香 茴香 良姜 青皮（各五錢） 
檳榔（三錢） 為末，每服一錢，酒下。 
〔奔豚〕\x理中湯\x 見一卷中風。 
〔奔豚〕\x一捏金\x 延胡 川楝肉 全蠍 茴香 等分研末，每服二錢，酒下。 
〔兒 〕\x導氣湯\x 見三卷積聚。 
〔莖縮〕\x虎潛丸\x 見一卷中風。 
〔腎疝〕\x酒煮當歸丸\x 當歸 附子（炮） 茴香（各一兩） 川楝子（酒煮，去皮核，五錢） 上四味， 
以酒三升，煮酒盡，焙乾，入丁香 木香（各三錢） 延胡（一兩） 全蠍（十四個） 為末，酒糊丸，酒下。 
〔氣分〕\x聚香飲\x 乳香 沉香 檀香 藿香 木香 丁香（各 
八分） 薑黃 烏藥 桔梗 肉桂 甘草 延胡（各四分） 姜（三片） 棗（二枚） 
〔久疝〕\x香楝散\x 石菖蒲 青木香 荔枝核 川楝肉 萆 每末二錢，入麝香少許，茴香鹽炒研末， 
同熱酒沖調服。 

<目錄>卷之七\疝氣論治
<篇名>疝氣脈案
屬性：李 疝病不離乎肝。然經謂任脈為病，男子內結七疝，女子帶下瘕聚，皆奇經主之。宿病不理，奇脈病 
結不解，今觸寒輒發，動氣有聲，痛引睪丸。宜導滯通絡，仿茴香丸。小茴、橘核、葫蘆巴、延胡（俱酒炒）、 
當歸、鹿角膠，和丸，酒下效。 
王 由吞酸傳為少腹偏墜，囊腫丸痛。夫酸為肝鬱，氣注下為疝，皆濕熱之邪。經雲∶邪客於足厥陰之 
絡，令人卒疝暴痛，以肝脈絡陰器也。子和治疝，用金鈴子散，泄肝導逆，與此頗符。用吳茱萸、川楝子、 
橘核、茯苓、青皮、延胡、青蔥管、木通，數服而安。 
趙 疝發自下，衝上猝痛，下引睪丸，此七疝中沖疝也。經言督脈生病，從少腹上衝心，而痛不得前 
後為沖疝。用山梔、川楝子（去核酒炒）、荔枝核、橘核、延胡（俱酒焙）、當歸、赤苓、降香。夫暴疝多寒， 
久疝多熱，異熱疏滯，腫痛自已。 
王 腹左偏墜，睪丸腫痛，寢息略定，乃舉重勞力所致。蓋肝脈絡陰器，絡虛努掙，氣穿入囊，延久則 
成筋疝。古人治疝，必用辛香流動之品。以肝得疏泄，其痛乃緩，服藥兼宜節勞。香附（鹽制）、升麻、小茴 
香、橘核、延胡（酒焙）、絲瓜筋、薏米，長流水煎二服愈。 
呂 因勞偏墜，脈軟弱，少年宿 ，補以升之。潞參（三錢）、鹿角霜、炙黃 、當歸、杜仲、熟地、杞子 
（焙。各二錢）、升麻（六分）、橘核（酒炒），續斷（各錢半）、姜、棗煎。十服效。 

<目錄>卷之七
<篇名>淋濁論治
屬性：腎有兩竅，一溺竅，一精竅。淋出溺竅，病在肝脾；濁出精竅，病在心腎；同門異路，分別宜詳。《內 
經》論淋，由於脾濕鬱熱，病源謂腎虛則小便數，膀胱熱則水下澀，數而且澀則淋瀝引 
痛。凡小腸有氣，則小便脹；小腸有血，則小便澀；小腸有熱，則小便痛。症有五∶石淋、勞淋、血淋、氣淋、 
膏淋也。石淋系膀胱蓄熱，溺則莖中急痛，頻下沙石，如湯瓶久受煎熬，底結白鹼也。宜清其積熱，滌去沙石， 
水道自利。神效琥珀散、如聖散。石淋初起，宜石膏、滑石、琥珀、木通，或加味葵子散。蓋重則為石，輕則 
為沙。二神散。勞淋有二，因思慮煩憂，負重遠行，勞於脾者，補中湯加車前、澤瀉。專因思慮者，歸脾湯。 
因強力入房，勞於腎者，生地黃丸加麥冬、五味子。老人精衰入房，溺澀腹脹，牽引谷道者，腎氣丸。血淋熱 
甚搏血，失其常道，以心主血，與小腸為表里，血滲胞中，與溲俱下，須辨血瘀、血虛、血熱、血冷。如小腹 
堅，莖痛，脈沉弦而數者，為血瘀。雞蘇散，或四物湯加牛膝、丹皮、木通。脈虛弱者為血虛，六味丸加側柏 
葉、車前子、白芍、八珍湯，送益元散。如血色鮮紅，脈數有力，心與小腸實熱也。大釐清飲加生地、黃芩、 
龍膽草。如血色黯淡，面枯白，尺脈沉遲者，腎與膀胱虛冷。腎氣湯。血淋小腸熱甚者，牛膝、山梔、生地、 
犀角、藕節、車前子。血虛熱者，生地三兩，黃芩、阿膠各五錢，柏葉少許。血淋莖中痛，淡秋石宜之，或服 
薏苡根汁，或日用黃繭絲煮湯服。氣淋氣化不及州都，胞中氣脹，少腹滿痛，溺有餘瀝，沉香散、瞿麥湯。 
如氣虛，八珍湯倍茯苓，加杜仲、牛膝。氣虛下陷，補中湯。膏淋便有脂膩如膏，浮於漩面，此腎虛不能約制 
脂液而下流也。海金沙散、鹿角霜丸、菟絲子丸、大沉香丸。膏淋溺不痛者，須固精，六味合聚精丸。有熱 
淋莖中痛者，導赤散加滑石、燈芯。莖不痛而癢者，八味丸去附子。溺艱澀如淋，不作痛，為虛，六味加鹿茸、 
肉蓯蓉。老人氣虛成淋，補中益氣湯。又有寒客下焦，水道不快，先寒戰而後溲便，由冷氣與正氣爭，則寒戰 
成淋，正氣勝，則戰解得便，是為冷淋。腎氣丸、肉蓯蓉丸。有過服金石，入房太甚，敗精瘀隧而成淋者，海 
金沙散。有濕痰滲注而成淋者，滲濕湯。有淋而小腹脹甚者，滑利通陽，韭白汁、小茴、桂枝、歸尾、兩頭尖、 
牛膝。婦人產後成諸淋者，白茅湯，不論石、膏淋皆治。以上淋症治法。此外有風寒濕客於胞中，氣不能化， 
胞滿而水道不通，按之內痛 
而澀者，為胞痹，腎着湯、腎瀝湯。亦溺竅病也。至赤白濁，由心動於欲，腎傷於色，強忍不泄，敗精流溢竅 
端，時有穢物，如瘡之膿，如眼之眵。淋瀝不斷，由精敗而腐居多，亦有濕熱流注而成者，須分便濁精濁。 
濁在便者，色白如泔，乃濕熱內蘊，由過食肥甘辛熱炙爆所致。苓術二陳煎，或徙薪飲。濁在精者，相火妄動， 
或逆精使然，至精溺並出。牛膝、赤苓、黃柏、遠志、細生甘草。或血不及變精，乃為赤濁。遠志丸、加味 
清心飲。當分精瘀精滑，精瘀者先理其離宮腐濁，古方用虎杖散。繼與補腎。六味丸。精滑者乃用固攝，秘元 
煎、菟絲煎。濁久而滑，則任督脈必傷，須升固奇經。青囊斑龍丸，或鹿茸、龜甲、杞子、核桃、杜仲、補 
骨脂、沙苑子、茯神。大法，夾寒者脈遲，萆 釐清飲、內補鹿茸丸。夾熱者脈數，清心蓮子飲、二苓清利飲。 
濕痰流注者，蒼朮二陳湯，心經伏暑者，四苓散加香薷、麥冬、人參、石蓮，或導赤散。小便如常，少頃澄濁 
在底，或如米泔色者，萆 釐清飲。稠粘如膠，莖中澀痛者，腎氣湯去桂、附。積想心動，煩擾傷精者，加味 
清心飲、瑞蓮丸。腎虛氣下陷者，補中湯。以上濁症治法。此外有溺血症，其原由於腎虛。無比山藥丸去巴戟、 
蓯蓉。加阿膠、丹皮、麥冬、赤芍。非如血淋因乎濕熱，但以痛不痛為辨，痛為血淋，不痛為溺血也。有白淫 
症，經言思想無窮，所願不得，意淫於外，入房太甚，發為筋痿，及為白淫，宜降心火。半苓丸、清心蓮子飲。 
又精傷白濁，小便推出髓條，痛不可忍者，乃由房事失節。宜使出髓條方。凡此皆精竅病也。 
〔諸淋〕皆腎虛膀胱生熱，故小水澀而不利也。治法初起，宜清解結熱，疏利水道，通用五淋散加藕汁。 
不用補澀。淋而渴屬上焦氣分，宜淡滲輕藥，如茯苓、通草、燈心、瞿麥、澤瀉、琥珀、車前子之類。清肺氣 
以滋水之上源。淋而不渴，屬下焦血分，宜味濃陰品，如知柏滋腎丸。滋腎陰以泄水之下流。如肺燥不能生水 
者，生脈散加減。心火及小腸熱者，導赤散。肺脾積熱，移於膀胱者，黃芩清肺飲。腎水虧，小便赤澀者， 
加減一陰煎。沙淋膀胱澀痛者，牛膝湯加秋石。勞淋脾腎不足者，朝用補中益氣湯，夕用六味丸。血淋莖中熱痛 
者，淡秋石泡湯。溺澀不痛者， 
一味琥珀末，薄荷、燈芯湯調服。氣淋臍下妨悶，木香、沉香、枳殼、甘草梢、滑石、木通。膏淋乃精溺並出， 
精塞溺隧，故小便澀痛。初用海金沙散、加茯苓。若不痛，須攝固其精，勿與通利。宜鹿角霜、菟絲子、蓮須、 
山藥、芡實。後以六味丸，合聚精丸調補。冷淋寒客胞中，欲溺先發寒慄。腎氣丸加鹿膠、沉香。熱淋溺赤 
如血而少，時煩渴者，導赤散。伏暑成淋，六一散。虛者，生脈散。因怒致淋，宜青皮、山梔、沉香、木通等。 
因思慮成淋，歸脾湯。暑月汗多津液不降，參澤湯。妊婦病淋，葵子湯。 
〔赤白濁〕莖中熱痛，如火灼刀割，溺濁或赤或白。赤傷血分，白傷氣分也。赤濁有溺赤，有血赤， 
其純見鮮血，當從溺血條治。法見前論。若溺色黃赤，固多火症，然必赤而痛澀，兼見火脈，方可清利。若勞倦 
傷中氣，酒色傷腎陰，溺短欠而無痛澀等症，則系水虧液涸，不可清利，經所謂中氣不足，溲溺為之變，但滋 
補下元，氣化則水自清。加減六味丸、鹿茸地黃丸。白濁有濁在溺者，白如泔漿，此濕熱內生。有濁在精者， 
由相火妄動。精離其位，不能閉藏，與溺並出，或移熱膀胱，溺孔澀痛，皆白濁之因於熱也。久之則有脾氣下 
陷，土不制濕，而水道不清者，有相火已殺，心腎不交，精滑不固，而遺濁不止者，皆白濁之因於虛也。熱者當 
辨心腎而清之，虛者常求脾腎而固之舉之。 
〔溺濁〕如泔，為胃中濕熱下流。二陳湯加萆 、黃柏、澤瀉、薑汁。精濁如膏，乃精溺並出，澀痛甚 
者，先清火，抽薪飲。久則澀痛去，精濁未止，宜固攝，固陰煎、元菟丹。胃中濕熱濁痰，下滲膀胱，為溺濁， 
與腎無干。若牽膩如膏，心動即遺，或溺後遺出，皆精病，與濁無干。肥人多白濁，系濕痰，二術二陳湯。瘦人 
多赤濁，系肝火，龍膽瀉肝湯。心虛遺濁者，金鎖玉關丸。脾虛下陷者，補中益氣湯。心脾兩虛者，菟絲煎。 
虛寒帶濁者，五味丸。淋瀝濕濁者，威喜丸。濁久足膝痿弱，漩腳澄下如糊者，六味丸加萆 、麥冬。莖中 
大痛，溺赤，脈滑數，宜清熱利水，生地、麥冬、山梔、知母，加六一散。腎虛淫火易動，精滑粘膩如膏， 
九龍丹收攝之。若忍精不泄而成白濁者，四苓散。丹方治白濁，杞子錢半，菟絲子、車前子、韭子各一錢， 
蓮子二十粒、 
共入豬尿脬內煮，加蔥酒啜汁，並食豬脬蓮子，連服二三次效。赤濁者，豬苓湯，並加麝香、杜牛膝，以通瘀 
腐之在隧竅者。有溺時結塊，阻竅作痛，塊中蓄水泡者，必醉酒使內，酒濕乘虛襲入精竅也。治同上。 

<目錄>卷之七\淋濁論治
<篇名>淋症脈候
屬性：少陰脈數，婦人則陰中生瘡，男子則氣淋。盛大而實者生，虛小而澀者死。 

<目錄>卷之七\淋濁論治
<篇名>濁症脈候
屬性：赤白濁，脈大而澀，按之無力，或微細，或沉緊而澀，為虛，動滑為實。尺脈虛浮急疾者，皆難治， 
遲者易痊。 

<目錄>卷之七\淋濁論治
<篇名>附方
屬性：〔石淋〕\x神聖琥珀散\x 琥珀 桂心 滑石 大黃 膩粉 磁石 木通 木香 冬葵子 燈芯湯下。 
〔石淋〕\x如聖散\x 馬藺花 白茅根 甜葶藶 車前子 麥冬 檀香 連翹 各等分，渴加黃芩。 
〔石淋〕\x加味葵子散\x 葵子（三兩） 茯苓 滑石（各一兩） 芒硝（半兩） 生草 肉桂（各二錢半） 
為散。服方寸匕。 
〔沙淋〕\x二神散\x 海金沙（七錢五分） 滑石（五錢） 為末，每二錢，入蜜少許，以木通、麥冬、 
車前子煎湯下。 
〔補中〕\x補中益氣湯\x 見一卷中風。 
〔補脾〕\x歸脾丸\x 見二卷勞瘵。 
〔勞淋〕\x生地黃丸\x 生地 黃 （各一兩半） 防風 鹿茸 茯神 遠志 栝蔞仁 黃芩（各一兩） 
人參（一兩二錢五分） 當歸（五錢） 赤芍 蒲黃 戎鹽（各七錢五分） 炙甘草（七錢） 車前子 滑石（各二兩） 
蜜丸。 
〔勞淋〕\x腎氣丸\x 見二卷虛損。 
〔血淋〕\x雞蘇散\x 雞蘇 木通（各二兩） 生地 滑石（各三兩） 每服五錢，竹葉煎服。 
〔血淋〕\x四物湯\x 地 芍 歸 芎 
〔血淋〕\x六味丸\x 見一卷中風。 
〔血淋〕\x八珍湯\x 見一卷中風。 
〔血淋〕\x益元散\x 六一散加辰砂。 
〔血淋〕\x大釐清飲\x 見四卷泄瀉。 
〔溺血〕\x琥珀散\x 琥珀末（二錢） 車前根葉 燈芯 薄荷 等分為末。 
〔血淋〕\x柿蒂湯\x 黃柏 黃連 生地 丹皮 白芍 側柏葉 木通 茯苓 澤瀉 
〔氣淋〕\x沉香散\x 沉香 石葦（去毛） 滑石 當歸 瞿麥（各五錢） 赤芍 冬葵子 白朮（各七錢半） 
炙草（二錢半） 王不留行（五錢） 為末，每服二錢，大麥心湯下。 
〔氣淋〕\x瞿麥湯\x 瞿麥穗 木通 大黃 黃連 桔梗 當歸 延胡 枳殼 羌活 肉桂 射干 大腹皮 
牽牛 
〔膏淋〕\x海金沙散\x 金沙 滑石（各一兩） 甘草（二錢半） 每服二錢，燈芯湯下。 
〔膏淋〕\x鹿角霜丸\x 鹿角霜 茯苓 秋石 等分糊丸。每服二錢。 
〔膏淋〕\x菟絲子丸\x 菟絲子（酒蒸） 桑螵蛸（炙。各五錢） 澤瀉（二錢半） 蜜丸，米飲下。 
〔膏淋〕\x大沉香散\x 沉香 陳皮 黃 （各七錢半） 瞿麥（三兩） 榆白皮 韭子（炒） 滑石（各一兩） 
黃芩 炙草（各五錢） 為末，每服二錢，米飲下。 
〔固精〕\x聚精丸\x 黃魚鰾膠（一斤，切碎蛤粉炒） 沙苑蒺藜（八兩，馬乳浸隔湯煮一柱香） 搗丸。 
〔冷淋〕\x肉蓯蓉丸\x 蓯蓉（酒蒸焙） 熟地 山藥 石斛 牛膝 官桂 檳榔（各五錢） 附子 
黃（各一兩） 黃連（七錢半） 細辛 甘草（各二錢） 蜜丸，鹽酒下二錢。 
〔心火〕\x導赤散\x 見一卷溫。 
〔熱淋〕\x八味丸\x 見一卷中風。 
〔濕熱〕\x滲濕湯\x 見一卷中風。 
〔產淋〕\x白茅湯\x 白茅根（五錢） 瞿麥 茯苓（各一錢半） 冬葵子 
人參（各一錢二分半） 蒲黃 桃膠 滑石（各七分） 甘草（五分） 紫貝（ 二個） 江魚牙（ 四個） 
分二帖，加生薑三片，燈心二十莖，煎服。 
〔胞痹〕\x腎着湯\x 見一卷濕。 
〔胞痹〕\x腎瀝湯\x 麥冬 五加皮 犀角（各錢半） 赤芍 桔梗 桑螵蛸 木通 杜仲（各一錢） 
〔濕濁〕\x苓術二陳煎\x 豬苓 茯苓 澤瀉（各一錢半） 白朮 半夏（各二錢） 陳皮（一錢） 
炙草（八分） 
〔熱濁〕\x徙薪飲\x 陳皮（八分） 黃芩（二錢） 麥冬 白芍 黃柏 茯苓 丹皮（各一錢半） 
〔赤濁〕\x遠志丸\x 遠志（八兩） 茯神 益智子（各二兩） 研末酒煮，麵糊丸、棗湯下。 
〔赤濁〕\x加味清心飲\x 茯苓 石蓮（各錢半） 益智 麥冬 人參 遠志 石菖蒲 白朮 澤瀉 
甘草 車前子（各一錢） 燈心二十莖煎服。有熱加薄荷。 
〔精瘀〕\x虎杖散\x 虎杖（三兩） 古方用虎杖草汁，今世不識，代以杜牛膝，加麝香一分，燉服。 
〔精滑〕\x秘元煎\x 見四卷三消。 
〔心脾〕\x菟絲煎\x 人參 山藥（各二錢） 當歸 棗仁 茯苓（各錢半） 菟絲子（四錢） 遠志（四分） 
炙草（一錢） 鹿角霜（二錢） 
〔任督〕\x青囊斑龍丸\x 鹿角膠 鹿角霜 熟地 菟絲子 柏子仁 茯苓 補骨脂 等分為末，酒化 
膠杵丸。 
〔挾寒〕\x萆 釐清飲\x 益智仁 萆 石菖蒲 烏藥（各一錢） 加鹽一捻煎服。 
〔挾寒〕\x內補鹿茸丸\x 鹿茸 刺蒺藜 沙苑蒺藜 肉蓯蓉 菟絲子 蛇床子 桑螵蛸 肉桂 陽起石 
炙黃 制附子 紫菀 蜜丸。 
〔心火〕\x清心蓮子飲\x 見一卷火。 
〔莖痛〕\x二苓清利飲\x 二苓 二冬 地 草 芩 柏 牡蠣 澤瀉 車前子。 
〔濕痰〕\x蒼朮二陳煎\x 二陳湯加蒼朮。 
〔暑濁〕\x四苓散\x 見一卷溫。 
〔思傷〕\x瑞蓮丸\x 茯苓 石蓮（炒） 生龍骨 天冬 麥冬 柏子仁 紫石英（ 研） 遠志 當歸 
棗仁 龍齒（各一兩） 乳香半兩為末，蜜丸。 
〔溺血〕\x無比山藥丸\x 見六卷腰痛。 
〔白淫〕\x半苓丸\x 半夏 茯苓 
〔髓條〕\x便出髓條方\x 棗仁 參 苓 術 茴香 補骨脂 益智仁 牡蠣 等分，鹽酒糊丸，米湯下。 
〔熱淋〕\x五淋散\x 茵陳 竹葉（各一錢） 木通 滑石 甘草（各一錢半） 山梔 赤芍 赤茯（各二錢） 
〔血分〕\x知柏滋腎丸\x 見一卷火。 
〔肺燥〕\x生脈散\x 見一卷暑。 
〔肺熱〕\x黃芩清肺飲\x 見一卷火。 
〔腎虧〕\x一陰煎\x 見二卷咳嗽。 
〔沙淋〕\x牛膝湯\x 杜牛膝 水煎加麝香 
〔淋渴〕\x參澤湯\x 四苓散加人參，或再加甘草。 
〔妊淋〕\x葵子湯\x 冬葵子 桑白皮 木通 赤苓 瞿麥（各一錢） 黃芩 白芍 枳實 車前子（各五分） 
姜（五片） 
〔補攝〕\x加減六味丸\x 地 苓 丹 萸 山藥 蓮須 芡實 菟絲子（各二兩） 龍骨 牡蠣 澤瀉（各一兩） 
五味子（五錢） 蜜丸。 
〔補攝〕\x鹿茸地黃丸\x 熟地（五兩） 山萸（酒炒） 山藥（炒。各三兩） 鹿茸（一具，酥炙） 
龍骨（ ，一兩半） 蜜丸。 
〔滲濕〕\x二陳湯\x 苓 夏 陳 草。 
〔清火〕\x抽薪飲\x 見四卷癇症。 
〔固精〕\x固陰煎\x 見二卷脫症。 
〔攝腎〕\x元菟丹\x 菟絲子（十兩，酒炒） 五味（七兩，酒浸） 茯苓 蓮肉（各三兩） 為末，另研 
山藥末六兩，酒煮糊丸，米飲下。 
〔濕痰〕\x二術二陳湯\x 見二卷痰飲。 
〔肝火〕\x龍膽瀉肝湯\x 見三卷諸氣。 
〔心虛〕\x金鎖玉關丸\x 芡實 蓮子 蓮須 藕節 茯苓 茯神 山藥 等分為末，金櫻子熬膏杵丸。 
〔虛寒〕\x五子丸\x 菟絲子 韭菜子 益智子 茴香（炒） 蛇床 
子（去皮炒） 等分為末，酒糊丸。 
〔濁濕〕\x威喜丸\x 茯苓 豬苓 黃蠟 
〔清熱〕\x六一散\x 見一卷溫症。 
〔攝腎〕\x九龍丹\x 見二卷虛損。 
〔赤濁〕\x豬苓湯\x 豬苓 茯苓 阿膠 滑石 澤瀉。 
〔治濁〕\x丹方\x 杞子（錢半） 菟絲子 韭菜子（各一錢） 車前子（五分） 蓮子（二十粒） 入豬尿脬內煮， 
加蔥酒啜汁，並食豬脬蓮子。連服二三次效。 

<目錄>卷之七\淋濁論治
<篇名>淋濁脈案
屬性：丁 血淋溺痛，左寸脈洪數，此心移熱於小腸，搏於血脈，入於胞中，與溲俱下。因瘀熱迫注溺竅，並 
莖中亦痛也。當先清利火腑，用導赤散加赤苓、丹皮、麥冬、歸尾、燈心、木通。一劑淋痛減，後用生地、 
茯苓、歸身、丹參、遠志、丹皮、側柏葉、鮮藕。數服尋愈。 
周 游幕縣署。淋症失調，晡後寒熱如瘧。醫誤以為陰虛，雜進補澀，病益劇。又進散劑，疑不敢服。 
涕泣求診，脈虛軟而浮。用補中湯數服，寒熱止，淋亦漸瘳，後用六味丸加減而愈。 
王二 給役書館，夜私出。初便濁，秘不言。後乃不便自遺，瘦怯不任起立，常如欲溺狀，或前欲溺 
而後亦不禁。此濁久氣虛下陷也。或以瀉熱之劑與服，病益劇。予用升舉法，佐以利濕。升麻、茯苓、豬苓、 
白朮、半夏、炙草、蓮須、蓮子。仿治濁固本丸意，滑泄自止。 
貢 淋症愈而忽發，色蒼形瘦，食減便溏，咽干膝痛，脈沉濡，左寸稍大。是心熱移於小腸，而與濕相 
搏。參萆 釐清飲。赤苓、生薏米（各三錢）、生白朮、澤瀉（各八分）、石斛、麥冬（各二錢）、防己、 
甘草（各一錢）、萆 、通草（各錢半）、滑石（飛三分）。數服淋愈，但脈來沉小，食少足酸。乃脾陽腎 
陰素虧，宜兼調為治。熟地、杞子、益智仁（煨）、茯神、甘草（炙）、薏米、山藥、蓮子（俱炒）、歸身。 
同研末，加粳米屑調服，日二次，食進而足亦健步。 
岳 勞淋是膀胱氣分病。近日大便秘結，食頃必脹，足脛冷 
診脈弦而遲。乃陰結胃氣，不主下行，而膀胱之轉輸不利，乃為淋也。治宜溫通，勿進止澀。川附、生術、 
縮砂殼，陳皮白、韭子、蔞仁、蘇子（俱炒研）、茯苓、海金沙。四服逆氣平，脹秘良已，脈亦和。去川附、 
蔞仁，加牛膝（蒸）、蓮子服愈。 
江 溺前澀痛，莖端宿有瘀腐。向服瞿麥湯痛減，導火下行故也。然脈來洪實搏指，不特膀胱瘀熱未盡， 
抑且心腎根源未清，故痛減淋不減也。宜收心節慾，勿擾腎臟，戒酒薄味，靜養可安。茯苓、生地、石斛、萆 、 
蓮須、甘草梢、燈心、澤瀉。數服而效。 
王 便濁而數，且痛，午後寒熱不時，頭眩神倦，脈弱，自秋延春，兼溺血點。乃勞力傷陰，陰火迫注膀 
胱。先用分利法，導赤散加赤苓、蓮須、歸尾、赤芍、丹皮、梔子、燈草。二服眩痛止，去木通、竹葉，改熟 
地、歸身，又加萆 ，三服諸症俱瘳。又令服六味丸愈。 
族某 勞淋，初用釐清飲，澀痛已減。後服單方，通利太過，反致溺後精瀝，腰足酸軟，畏冷，左脈虛澀 
少神，腎氣不攝，乃成虛滑，攝固為宜。沙苑子、菟絲子、杞子、蓮子、破故紙、熟地（砂仁末炒）、杜仲。 
數服而效，後加鹿膠、潞參、歸身、茯苓、山藥、乃固。 
眭 勞力傷陰，脈右弦左大，腹痛溺澀出粉，此為沙淋。海金沙（六分）、杜牛膝（一錢）、當歸尾（八分）、 
薏仁（三錢）、燈心（八分）、赤苓（二錢）、小茴香（鹽水炒八分）。數服澀痛止，去前三味，加杞子、沙 
苑子、益智子（俱炒）、釵斛、懷牛膝（酒蒸），數服甚適。此溫通之劑，能節勞則淋可不發。 
族某 膏淋溺面浮油，有時便中推出髓條，此積勞損傷腎陰所致。宿恙經年，近又兼病陰瘧，真元日憊， 
飲食無味，益腎必先補脾。潞參、茯神、山藥、生白朮、薏仁、杜仲、芡實、蓮子（俱炒）、何首烏、沙苑子， 
十數服全愈。 
陳 色蒼體長，木火之質，陰分易虧。五旬外納寵，急圖嗣續月前因濁成淋，溺數而欠，着枕仍然遺泄， 
延至血水滴瀝而痛， 
是為血淋。精室既傷，心火猶熾，診兩尺左弦右數，宜腰膝痿軟，足心如烙也。夫不痛為溺血，痛為血淋。雖 
腎虛挾火，然導赤釐清，如方鑿圓枘，五苓八正，亦抱薪救焚。急用生料六味作湯，可濟燃眉。熟地（六錢）、生 
地（三錢）、懷山藥（炒二錢半）、茯苓（三錢）、丹皮、澤瀉（各一錢）、生蓮子（不去心，一兩）、蓮 
子須、麥冬（各二錢）、五味子（五分）。數服痛止淋減，湯丸兼進而安。 

<目錄>卷之七
<篇名>遺泄論治
屬性：凡臟腑之精，悉輸於腎，而恆擾於火，火動則腎之封藏不固。心為君火，肝腎為相火，君火一動，相火隨 
之，而夢泄焉。其交則心之神，肝之魂，所幻而接也。經曰∶恐懼不解則傷精，時自下。又曰∶厥氣客於陰器， 
則夢接內。然有有夢而泄者，有無夢而自遺者。昔人謂夢而後泄者，相火之強為害；不夢自遺者，心腎之傷為 
多。且謂五臟有見症，宜兼治，終不如有夢治心，無夢治腎，為簡要也。乃詳求所因，則有心陽暗熾，腎陰內 
灼者，宜涼心攝腎。補心丹加減。有腎精素虧，相火易動者，宜濃味填精。熟地、魚鰾、杞子、羊腎、豬脊髓、 
青鹽、五味子之類。介類潛陽，龜甲、牡蠣、淡菜之類。佐以養陰固攝。山藥、蓮子、芡實、菟絲子、 
桑螵蛸之類。有龍相交熾，陰精走泄者，宜峻補真陰，承制相火。三才封髓丹、滋腎丸、大補陰丸。有用心過 
度，心不攝腎者，宜交心腎。遠志丸、佐靈砂丹。有思慮積勞，郁損脾氣者，宜舒養脾營。歸脾湯。亦有脾虛 
下陷者，宜補中益氣湯。有腎虛不固者，五倍子二兩、茯苓四兩，丸服效。有積想不遂者，宜安神固氣，解郁 
疏肝。妙香散吞玉華白丹。有精關久滑不夢而泄者，宜固攝止脫。桑螵蛸散、金鎖玉關丸。有房勞過度，下元 
虛憊，寐則陽陷而精遺不禁者，宜升固八脈之氣。固精丸，或六味湯加鹿茸、菟絲、五味、龍齒、蓯蓉。有 
壯年久曠，精滿而溢者，宜清火安神。生地、知母、黃柏、菖蒲、遠志、茯神、蓮子。有陰虛不攝，濕熱下注 
而遺者，宜泄熱導濕。萆 、黃連、黃柏、茯苓、澤瀉、薏苡，或秘精丸。有因醇酒濃味，釀成脾胃濕熱，留 
伏陰中，而為夢泄者，宜清痰火。二陳湯加二術、升、柴。有 
因經絡熱注，夜則脊心熱而遺者，豬苓丸、清心飲。亦有鬼魅相感者，其狀不欲見人，獨言笑，時悲泣，脈 
乍大乍小，或綿綿不知度數，顏色不變，乃其候也。宜蘇合香丸服之效。此其所因不同，為遺為泄亦異，皆 
當分別施治。大約陽虛者急補氣，鹿茸大補湯。陰虛者急益精，大補陰丸、大造丸。陽強者急瀉火而已，宜補 
陰瀉火湯，滋陰降火湯。 

<目錄>卷之七\遺泄論治
<篇名>遺泄脈候
屬性：遺精白濁∶當驗於尺，結芤動緊，二症之的。（《脈訣》） 

<目錄>卷之七\遺泄論治
<篇名>附方
屬性：〔涼心〕\x天王補心丹\x 見一卷火。 
〔滋腎〕\x三才封髓丹\x 天冬 熟地（各二兩） 人參（一兩） 黃柏（三兩） 砂仁（一兩半） 炙草（七錢半） 
麵糊丸。蓯蓉酒煎送下。 
〔瀉火〕\x滋腎丸\x 見一卷火。 
〔瀉火〕\x大補陰丸\x 見一卷火。 
〔安心〕\x遠志丸\x 見四卷癇。 
〔鎮墜〕\x靈砂丹\x 見二卷喘。 
〔養脾〕\x歸脾湯\x 見二卷勞瘵。 
〔升提〕\x補中益氣湯\x 見一卷中風。 
〔安神〕\x妙香散\x 見二卷衄。 
〔固氣〕\x玉華白丹\x 鍾乳粉（一兩） 陽起石（ ） 白石脂（ 。各五錢） 左牡蠣（ 七錢） 
糯米粉糊丸。 
〔攝腎〕\x桑螵蛸散\x 人參 茯神 遠志 菖蒲 桑螵蛸 龍骨 龜板 當歸 
〔閉精〕\x金鎖玉關丸\x 見本卷淋濁。 
〔鎮固〕\x固精丸\x 牡蠣 菟絲子 韭子 龍骨 五味 桑螵蛸 白石脂 茯苓 
〔補腎〕\x六味丸\x 見一卷中風。 
〔導濕〕\x秘精丸\x 白朮 山藥 茯苓 茯神 蓮子（各二兩） 芡實（四兩） 蓮須 牡蠣（各一兩五錢） 
黃柏（五錢） 車前子（三兩） 共研末，金櫻 
膏丸。氣虛者加人參一兩。 
〔補氣〕\x十補丸\x 術（各二兩） 茯苓 山藥（各一兩半） 參 歸 白芍 遠志（各一兩） 熟地（三兩） 
山萸 杜仲 續斷 棗仁（各二兩） 五味 龍骨 牡蠣（各七錢五分） 金櫻膏為丸。 
〔化痰〕\x二陳湯\x 苓 夏 陳 草 姜 
〔痰迷〕\x豬苓丸\x 半夏 豬苓 
〔精滑〕\x清心飲\x 參 歸 地 草 連 茯神 棗仁 遠志 蓮子 
〔鬼魅〕\x蘇合香丸\x 見一卷中風。 
〔陽虛〕\x鹿茸大補湯\x 蓯蓉 杜仲（各一錢） 參 術 桂 附 芍 夏 五味（各七分） 歸 地 
苓鹿茸（各五分） 甘草（三分） 
〔滋陰〕\x大造丸\x 紫河車（蒸搗，一具） 生地（四兩） 龜板 天冬 杜仲 黃柏（各兩半） 牛膝 
麥冬 歸身（各一兩二錢） 五味（五錢） 米糊丸。 
〔陽強〕\x補陰瀉火湯\x 地 芍 歸 芎 術 草 知母 天冬 黃柏 
〔瀉火〕\x滋陰降火湯\x 四物湯加 知母 黃柏 元參 

<目錄>卷之七\遺泄論治
<篇名>遺泄脈案
屬性：某 無夢而遺，勞心輒泄，乃心腎失交症。用茯神丸參六味。人參、熟地、茯神、遠志、當歸、山藥、 
蓮須、棗仁、五味、龍骨、蓮實。糊丸服。數料全愈。 
吉 己巳同會試前數日，同寓約觀梨圓，座中遺泄如注。歸寓後寒熱咳嗽吐痰，此陰虛兼外感也。令 
服補中湯，寒熱退，但脈虛而沉細欲絕，斷為腎損難治。粗畢場事，神愈疲乏，勞熱喘促，痰嗽食減，乃脾 
肺虛而氣不歸源也。必用人參乃定。彼吝費，一友贈高麗參二錢，予謂代用效減，自須全投，書人參養營湯去 
熟地與桂，加茯神、山藥、蓮實。彼又將高麗參二錢分作四服。予哂之，服後喘熱減，飲食頗加。又兩服，改 
用潞參，而效更減矣。 
族某 夢泄。宿 腰痛，新兼脘痛，脈弦細。此傷精候也。妙香散去黃 、麝、辰砂，加砂仁、馬料 
豆（炒），服效。 
呂 少年未室，每十日一夢泄。積久疲乏，面少神采，素服滋陰斂澀等藥，不效。改服鎮心安神等劑，亦 
不效。予謂肝腎脈虛，非相火為害，但精關久滑，氣少固攝耳。詢之，果有時無夢亦泄，遂重用參、 、佐以五 
味，茯神，山藥、蓮子、菟絲、芡實、杞子（俱炒）。滑泄竟止。更用丸劑，加魚鰾（炒研）而固。 
幼侄 宵讀神勞即夢泄，夜熱易飢，左關脈搏按。丹溪雲∶主閉藏者腎，司疏泄者肝，二髒皆有相火。 
而其系上屬於心，心君火也，感物而動，君火動則相火隨之，雖不交會，精亦暗流矣。又隱庵謂∶腎之陰虛則 
精不藏，肝之陽強則氣不固，故夢而精脫也。先用六味湯加減，熟地、山藥、茯神、丹皮、遠志、潞參、 
麥冬、芡實、蓮心、石斛。數服而效，後加龍骨、白芍、五味、煉蜜為丸，服愈。此補肝腎參養心之劑。君 
火安則神魂斂而龍雷不擾矣。 
劉 試場受驚，心惕精走於下。延為怔忡悸恐，心君虛不主令，相代其權，乃至有夢無夢皆遺，腰膝酸軟 
乏力。診左寸沉數，左關尺沉細如絲，右尺微弦。此心營損極，神不攝精。宜補養心神，固納腎真。（經言∶ 
怵惕思慮則傷神，神傷則恐懼流淫不止。又雲∶恐懼不解則傷精，精傷則骨酸痿厥，精時自下，大抵怵惕傷心， 
恐懼傷腎，心腎失交，精關不固。必精生神，神攝精，乃能卻病。）且情志之病，尤在靜養善調，勿希速效。 
潞參、熟地、茯神（各三錢）、龍骨、山藥（各二錢）、棗仁、遠志、當歸（各錢半） 金櫻子（一錢）、 
五味子、柏子仁（各六分）、蓮子（十粒）。二服甚適。診左寸綿綿不絕，惟尺澤空，精腑少藏耳。若滋填精 
室，旬日內漏卮勿泄，尺脈可起。又夜半易飢便滑，前方去當歸、柏子仁、熟地、山藥焙用，加魚鰾（三錢）、 
菟絲餅（二錢）。十服神安精固，惟骨節時酸，脅肉時 ，坐臥恍惚，如在波浪中。此病後神未復元，虛陽 
浮越也。宜招集散亡，封固管鑰，更用潛陽填髓丸∶熟地（八兩）、湖蓮、芡實（俱炒）、線膠、淡菜、茯神、 
山藥（各四兩）、五味（一兩）、龜板、遠志、麥冬（硃砂拌炒各二兩）、豬脊髓（熬），為丸。又經雲∶ 
精不足補之以味。午用豬心腎海參煨食，晨用牛乳同糯米煮食，調理數月漸安。 

<目錄>卷之七
<篇名>陽痿論治
屬性：（丸冷 莖縮 莖縱 強中 下疳附） 
男子二八而精通，八八而精絕。陽密則固，精旺則強，傷於 
內則不起。故陽之痿，多由色慾竭精，或思慮勞神，或恐懼傷腎，或先天稟弱，或後天食少。亦有濕熱下注， 
宗筋弛縱，而致陽痿者。蓋前陰為肝脈督脈之所經，經雲∶足厥陰之脈，入毛際，過陰器，抵少腹。又督脈 
起少腹以下骨中央，入系女子廷孔，循陰器。男子循莖下至篡。又為宗筋之所會。景岳雲∶陰陽總宗筋之會， 
會於氣街，而陽明為之長。此宗筋為氣血之孔道，而陽明實氣血之化源，陽明衰則宗筋不振。故見症多肝腎 
主病雲，傷色慾者須辨水衰火衰。水衰真陰虧乏，歸腎丸、還少丹、地黃湯。火衰精氣虛寒，右歸丸、八味丸， 
甚者加人參、鹿茸，或加肉蓯蓉、杞子。若火衰不甚，斫喪太過，補骨脂丸。傷思慮者，心脾鬱結。陽事不舉， 
歸脾湯、炒香散。郁傷少陽，生氣日索，加味逍遙散。傷恐懼者，膽虛精卻，大補元煎加棗仁、鹿角膠。先 
天精弱者，房後神疲，固陰煎、秘元煎。胃虛食少者，水谷不充，精髓失旺，脾腎雙補丸、七福飲、玉母桃。 
其濕熱傷及肝腎，致宗筋弛縱，為陽痿者，如筋角近火則軟，得寒則堅，宜滋陰八味丸，或龍膽瀉肝湯。經謂∶ 
腎欲堅，急食苦以堅之也。然必脈症果系濕熱，方用苦堅淡滲。若肝腎虛熱，仍宜養肝滋腎，地黃湯加龜板、 
元參、天麥冬、五味子。又有心腎失交，夢泄致痿，遠志丸加熟地、棗仁、白芍。勞傷筋骨，陽道痿弱，無 
比山藥丸、大造固真丹。腎虛無子，精冷精滑，七寶美髯丹。通治陽事不起，如贊化血餘丹、鹿茸地黃丸、 
三子丸、青娥丸等。此治法大概也。若夫元陽既傷，真精必損，必兼血肉溫潤之品緩調之，如斑龍丸、聚精丸、 
二至百補丸之類。純用剛熱燥澀之劑，恐有偏勝之害，其審而裁之可耳。 
〔丸冷〕陰痿弱而兩丸冷，陰汗如水，溺有餘瀝，此肝經有濕。柴胡勝濕湯。腎脈強大，右尺尤盛，此 
相火盛而反痿。滋腎丸、地黃丸。有陰莖內縮，乃肝之筋受寒。四逆湯加參、桂。陰縱不收，肝之筋傷熱。小 
柴胡湯加酒炒黃柏。又強中症，莖舉不衰，精流不止，或由肝火太強，或由金石性發，宜瀉火解毒。用知母、 
石膏、元參、生地、大豆、甘草等。夏子益奇疾方，治玉莖長硬不痿，精自出，捏之脆，癢如針刺，用補骨脂、 
家韭子各 
一兩，研末。每服三錢，水煎，日三次。玉莖潰爛，謂之下疳，先用米泔水溫洗，用爐甘石、乳香、血竭、 
黃連各一錢，輕粉五分，冰片一分。研末搽，立效。 

<目錄>卷之七\陽痿論治
<篇名>附方
屬性：〔滋陰〕\x歸腎丸\x 熟地（八兩） 山藥（炒） 萸肉 茯苓 當歸 杞子 杜仲（鹽水炒） 菟絲子（酒浸炒。 
各四兩） 蜜丸 
〔益陰〕\x還少丹\x 見一卷中風。 
〔滋陰〕\x六味丸\x 見一卷中風。 
〔益火〕\x右歸丸\x 見二卷虛損。 
〔益腎〕\x八味丸\x 見一卷中風。 
〔通補〕\x補骨脂丸\x 補骨脂（炒香） 菟絲子（酒蒸。各四兩） 核桃肉（一兩） 沉香（錢半） 
蜜丸鹽湯下。 
〔心脾〕\x歸脾丸\x 見二卷勞瘵。 
〔調郁〕\x妙香散\x 見二卷衄。 
〔暢肝〕\x加味逍遙散\x 見一卷火。 
〔填精〕\x大補元煎\x 見一卷中風。 
〔攝腎〕\x固陰煎\x 見二卷脫。 
〔攝腎〕\x秘元煎\x 見四卷三消。 
〔脾腎〕\x脾腎雙補丸\x 人參 蓮子 山藥 山萸 五味 菟絲子 巴戟 砂仁 橘紅 肉蔻 車前 
補骨脂 蜜丸。忌羊肉。 
〔雙補〕\x七福飲\x 見三卷郁。 
〔扶脾〕\x玉母桃\x 冬白朮（泔浸炒） 熟地（酒蒸杵） 何首烏（九蒸） 巴戟肉（甘草汁浸炒） 
杞子 等分蜜丸。 
〔滋陰〕\x滋陰八味丸\x 六味丸加知柏，俱鹽水炒，各三兩。 
〔泄熱〕\x龍膽瀉肝湯\x 見三卷諸氣。 
〔安心〕\x遠志丸\x 見四卷癇。 
〔補腎〕\x無比山藥丸\x 見六卷腰痛。 
〔益精〕\x大造固真丹\x 補骨脂 杞子（各六兩） 山藥 菟絲子（各四兩） 核桃肉 萸肉（各三兩） 巴戟 
蓯蓉 人參 鹿茸（各二兩） 五味子 小茴香（各一兩半） 熟地（十二兩） 於術（六兩） 紫河車（一具） 
蜜丸。酒下。 
〔補陽〕\x七寶美髯丹\x 赤白何首烏（各一斤。黑豆拌蒸） 茯苓（乳蒸） 牛膝（酒蒸） 當歸 
杞子（酒浸） 菟絲子（酒浸。各半斤） 故紙（芝麻拌炒，四兩） 蜜丸鹽湯下。 
〔通治〕\x贊化血餘丹\x 血餘（ 八兩） 熟地（八兩） 杞子 當歸 鹿角膠 菟絲子 杜仲 巴戟 小茴香 
茯苓 蓯蓉 核桃肉 何首烏（各四兩） 人參隨宜。 
〔填精〕\x鹿茸地黃丸\x 見本卷淋濁。 
〔通治〕\x三子丸\x 蛇床 五味 菟絲 蜜丸。 
〔補火〕\x青娥丸\x 見六卷腰痛。 
〔督脈〕\x斑龍丹\x 見本卷淋濁。 
〔益精〕\x聚精丸\x 見本卷淋濁。 
〔填精〕\x斑龍二至百補丸\x 鹿角膠 黃精 杞子 熟地 菟絲餅 金櫻子 天冬 麥冬 牛膝 楮實 
龍眼肉 以上熬成膏，加煉蜜，調入後藥末∶鹿角霜 參 苓 地 萸 味 芡實 山藥 知母 共十味為末， 
和前膏杵丸。 
〔驅濕〕\x柴胡勝濕湯\x 升 柴 羌 苓 澤 草 黃柏 龍膽草 歸尾 麻黃根 防己 五味子 水煎。 
〔濕熱〕\x滋腎丸\x 見一卷火。 
〔陰縮〕\x四逆湯\x 見一卷暑。 
〔和解〕\x小柴胡湯\x 見一卷溫。 

<目錄>卷之七
<篇名>蓄血論治
屬性：凡跌扑傷損，及努力負重，忿怒氣逆，皆使瘀血停蓄。其症寒熱發黃，胸脅小腹滿痛，手不可近。宜 
分上中下治之。如吐衄停瘀、屬上部，必漱水不欲咽，犀角地黃湯。血結胸膈，屬中部，必燥渴譫語，桃仁承 
氣湯。少腹硬滿，大便黑，屬下部，必發狂善忘，抵當湯、代抵當湯。三焦蓄血，必狂躁便實，生地黃湯。蓄血 
初起，胸腹痛，香殼散。從高墜下，惡血留停，腹脅痛不可忍，復元活血湯。努傷血滯，沉香降氣散。胸前 
血瘀，生韭汁和童便服。夾血如見祟狀，當歸活血湯。身寒熱發黃，脈弦細而伏，《千金》用大黃、芒硝、歸 
尾、桃仁、人參、桂心，為末。酒服二 
方寸匕。蓄血下黑如漆、最危，必神脈不變，方可治。瘀血燥結，玉燭散。頭面身體發黃，以絹包生薑渣 
擦之，自退。 

<目錄>卷之七\蓄血論治
<篇名>附方
屬性：〔上部〕\x犀角地黃湯\x 見一卷溫。或加 當歸 桔梗 陳皮 甘草 藕汁 紅花 
〔中部〕\x桃仁承氣湯\x 見一卷疫。 
〔下部〕\x抵當湯\x 水蛭（三十個，熬） 虻蟲（三十個炒） 桃仁（二十個） 大黃（酒浸，三兩） 
〔下部〕\x代抵當湯\x 見二卷血。 
〔三焦〕\x生地黃湯\x 生地汁（一升） 乾漆（炒，五錢） 生藕汁（半升） 藍葉（一握） 虻蟲（二十個） 
水蛭（十個） 大黃（一兩） 桃仁（五錢）水煎。分二服。 
〔胸痛〕\x香殼散\x 香附（炒，三錢） 枳殼（炒，二錢） 青皮 陳皮 烏藥 赤芍 蓬術（醋炒。各一錢） 
歸尾（三錢） 紅花（五分） 炙草（二分） 生草（三分） 研末，每服四錢。 
〔腹脅〕\x復元活血湯\x 見二卷血。 
〔怒傷〕\x沉香降氣散\x 見三卷郁。 
〔見祟〕\x當歸活血湯\x 歸 芍 地 姜 桂 苓 枳 柴 草 桃仁 紅花 
〔燥結〕\x玉燭散\x 見六卷腹痛。 

<目錄>卷之七
<篇名>溺血論治
屬性：溺血與血淋異，痛為血淋，出精竅；不痛為溺血，出溺竅。痛屬火盛，不痛屬虛。然經雲∶胞移熱於膀 
胱，則癃溺血。膀胱者胞之室。惟房欲損腎，熱注膀胱，腎與膀胱相表里。故血隨溺出，亦火所迫也。其脈洪 
數，法當滋化源。六味飲加生牛膝。如肺腎陰虛，口乾腰酸，六味丸合生脈散。小腸火盛，血滲膀胱，導赤散。 
肝火脈洪，不能藏血，龍膽草湯加法。膽火溺血，頭痛眩暈，當歸飲。溺血日久，腎液虛涸，六味阿膠飲。 
陰虛火炎，一切溺血血淋，保陰煎。小溲自利，後瀝血點，痛如血淋，小薊飲子。小水不利，赤濁淋閉，大分 
清飲。通治溺血，益母草搗汁 
一升，服效。槐花炒、鬱金煨各一兩，研。每用三錢，豆豉煎湯下效。治血淋，琥珀研細，以燈心、薄荷煎 
湯下二錢。脾虛不能攝血，久而滑脫，妙香散去桔梗、麝，加 龍骨、益智仁。 

<目錄>卷之七\溺血論治
<篇名>附方
屬性：〔化源〕\x六味湯\x 見一卷中風。 
〔陰虛〕\x生脈散\x 見一卷暑。 
〔小腸〕\x導赤散\x 見一卷溫。 
〔肝火〕\x龍膽草湯\x 一味龍膽草煎服。 
〔膽火〕\x當歸飲\x 當歸 羚羊角 赤芍（各二錢） 生地 刺薊葉（各一錢） 
〔液涸〕\x六味阿膠飲\x 六味湯加阿膠、童便。 
〔虛火〕\x保陰煎\x 見五卷痙。 
〔血淋〕\x小薊飲子\x 薊 梔 歸（各一錢） 地 藕節（各錢半） 滑石 蒲黃（炒。各錢二分） 通草 
甘草 竹葉（各八分） 
〔淋閉〕\x大釐清飲\x 見四卷泄瀉。 
〔脾虛〕\x妙香散\x 見二卷衄。 

<目錄>卷之七
<篇名>便血論治
屬性：（腸風 髒毒附） 
便血與痢血異，便血宿疾，痢血新邪，兼有膿雜。與腸風髒毒尤別。便血火淫，腸風風淫，髒毒濕熱淫，兼 
積毒。便血由腸胃火傷，陰絡血與便下，治分血之遠近虛實新久，不可概行涼血澀血。《金匱》以先便後血為 
遠血，黃土湯。先血後便為近血，赤小豆當歸湯。其血色鮮稠為實熱迫注，多醇酒濃味釀成，約營煎、地榆丸。 
色浠淡為脾胃虛寒，歸芍異功散加炮姜。色瘀晦為陽衰不攝。因中寒食冷，氣滯血凝必腹痛嘔瀉，附子理中 
湯倍炮姜。思傷心脾，氣不統血，或年衰病久，歸脾湯。惟初起血中伏火，用桂圓肉、包鴉膽子肉十枚，勻兩 
包，四五服效。若未止，用劉寄奴五錢，松蘿茶一錢，烏梅肉一枚，煎服效。久而氣陷血脫，補中益氣湯。 
血滑不止，舉元煎下玉關丸。若面色萎黃，下元虛憊，加味六君子湯，下斷紅丸，或十全大補湯去茯苓， 
加防 
風。其結陰便血，脈必虛澀，系厥陰肝血內結，陽失統運，滲入腸間。諸家謂陰寒內結，非也。遵《醫通》 
補中益氣湯，倍黃 ，加炮姜。宿有血症，因感濕熱，血下紫黑，乃濕毒腸 。昇陽益胃湯。凡便血及腸風 
服藥不效，山楂子散。大便燥結，肛頭血出，熟地一兩蒸食。 
〔腸風〕血清色鮮，遠射四散如篩，風性疏也，經言∶久風入中，則為腸風飧泄。加減四物湯加秦艽， 
虛者人參胃風湯。腸風夾濕，下如豆汁。或瘀紫，昇陽除濕防風湯，有熱加黃連、當歸、甘草。若濕熱內蘊， 
下血腹滿，槐花散。初起血熱，槐花飲。久則兼夾寒濕，濃朴丸。血滑不止，惜紅煎。脾脈浮緩，土虛風 
濕交乘，加味六君子湯，十全大補湯。腸風兼瀉，米豆散。 
〔髒毒〕血濁而色暗，系濕熱蘊毒，輕者豬髒丸，重者髒連丸。酒毒釀濕熱下血，聚金丸。若肛門血 
射如線，或點滴不止，為痔血，秦艽白朮丸去皂角、枳實、澤瀉。加槐花、生地黃蜜丸。痔與痢血，另詳本門。 

<目錄>卷之七\便血論治
<篇名>附方
屬性：〔遠血〕\x黃土湯\x 術 附 地 芩 草 阿膠（各錢半） 灶心土如雞子大一枚，打碎，水煎澄清，再 
煎諸藥。 
〔近血〕\x赤小豆當歸湯\x 赤小豆（二升，浸出芽曬乾。） 當歸（三兩） 研末。調服方寸匕，日三次。 
〔熱迫〕\x約營煎\x 生地 赤芍 黃芩 地榆 續斷 甘草 槐花 荊芥（等分） 烏梅（二個） 水煎。 
〔血痢〕\x地榆丸\x 見四卷痢症。 
〔脾虛〕\x歸芍異功散\x 參 苓 術 草 陳 歸 芍 
〔心脾〕\x歸脾湯\x 見二卷勞瘵。 
〔氣陷〕\x補中益氣湯\x 見一卷中風。 
〔氣陷〕\x舉元煎\x 見三卷飲食，如兼滑脫，加烏梅、文蛤。 
〔血滑〕\x玉關丸\x 白面（四兩，炒） 枯礬 文蛤（各二兩，醋炒） 五味（炒） 訶子（各一兩、炒） 
研末，熟湯和丸。 
〔脾虛〕\x加味六君湯\x 六君湯見一卷中風，再加黃 、柴胡。 
〔下虛〕\x斷紅丸\x 側柏葉 續斷（各三錢） 鹿茸（一具） 阿膠為丸。 
〔虛憊〕\x十全大補湯\x 見一卷中風。 
〔腸 〕\x昇陽益胃湯\x 炙 （錢半） 參 草（各一錢） 術 歸 陳 黃芩 神曲（炒。各五分） 升麻 
柴胡（各三分） 姜 棗煎。 
〔去瘀〕\x山楂子散\x 楂肉（炒研） 艾湯調下。血鮮者加山梔、槐花。 
〔腸風〕\x加減四物湯\x 地 歸 芎 側柏葉（各八分） 枳 荊 草 槐花（各四分） 地榆 條芩 防風（各 
六分） 烏梅（二個） 姜（三片） 
〔胃風〕\x胃風湯\x 見四卷泄瀉。 
〔夾濕〕\x昇陽除濕防風湯\x 防風（二錢） 蒼朮（泔浸蒸） 白朮（飯蒸） 苓芍（各一錢） 姜（一片） 
〔濕熱〕\x槐花散\x 槐花（二錢） 蒼朮 濃朴 陳皮 當歸 枳殼（各一錢） 烏梅肉 炙草（各五分） 
〔血熱〕\x槐花飲\x 生地（三錢） 當歸（二錢） 側柏葉（炒） 荊芥（炒） 槐花（炒） 川芎 枳 
殼（各一錢） 
炙草（五分） 如血不止，加升麻、阿膠。 
〔寒濕〕\x濃朴丸\x 濃朴 生薑（各四兩，同炒） 術 曲 麥芽（各炒一兩） 研末，米糊丸。 
〔血滑〕\x惜紅煎\x 術 草 荊 芍 五味 山藥 地榆 續斷 烏梅 水煎。 
〔止泄〕\x米豆散\x 馬料豆（炒） 米 陳倉米 粟米 鍋焦（俱炒研） 白糖調服四錢。 
〔髒毒〕\x豬髒丸\x 用豬髒二尺，洗淨，入槐花二兩，紮緊蒸，搗，焙乾研，糊丸。 
〔髒毒〕\x髒連丸\x 黃連（一兩，酒炒研） 槐花（二兩，炒研） 陳倉米（三合） 入豬髒內蒸，杵丸。 
〔酒毒〕\x聚金丸\x 黃芩 防風（各二兩） 黃連（四兩，半生半酒炒） 研末、醋糊丸，米飲下。 
〔痔血〕\x秦艽白朮丸\x 秦艽 白朮 歸尾 桃仁（各一兩） 枳實 皂角子（燒存性） 澤瀉（各五錢） 
地榆（二錢） 麵糊丸。 

<目錄>卷之七\便血論治
<篇名>便血脈案
屬性：夏 便紅，遇勞輒甚，初服苦參子（俗名鴉膽子），以龍眼肉裹，開 
水送下十粒效。後屢試不驗，予按東垣論脾為生化之源，心統諸經之血，思慮煩勞，致心脾不司統攝。宜用 
歸脾丸或暫服加味歸脾湯，其血自止，如言而瘥。（湯丸內俱去焦白朮。） 
幼侄 鼻衄便紅，寒熱無汗，食減神疲，脈大而數。此脾肺氣虛，陰火乘絡，致血從清濁道橫溢而出。 
用補中益氣湯去升麻，加山梔、白芍。一服，五更大熱，比曉微汗身涼。次日寒熱除，脈頓斂，三服而病已。 
服侄 壯歲，便後瀝血色鮮，乃腸胃遠血，症屬腸風。用升降法，荊芥、當歸（俱醋炒）、白芍、 
槐米（俱酒炒）、黑山梔、生地、甘草（炙黑）、側柏葉。三服愈。 
張 辛苦傭作，日夜便血數次，由冬入夏未止。陰絡已傷，漸至食減無味，神色慘悴，脈來沉細而數， 
勢必寒熱，延成損怯。勉用攝血，佐以益脾，以脾統血也。仿駐車丸，（去黃連。）阿膠（水化）、炮姜、 
當歸（土炒）、白芍、熟地、甘草（俱炒黑）、蓮子（炒）、紅棗、南燭子、茯神。三服紅痢減，寒熱亦止， 
口中和。據述，腹不痛，但里急，必連便二次，此屬氣虛不攝。專用潞參、炙 、茯苓、山藥、地榆（酒炒）、 
赤石脂，便血遂止。 
何 童年便血，面黃瘦，能食。此脾氣鬱而生火也，用清理濕熱。山梔、赤苓、生白芍、生薏仁、石斛、 
當歸、柿餅（炭）、陳皮、地榆，數服效。 
朱 春正痢血，一載未痊。陰絡大傷，秋間三瘧歷冬，曾用常山劫劑未效。面浮足腫，食減神疲， 
懍寒宵熱，脈虛近數。陰傷及陽，延成損怯矣。今痢純紅，日夜十數次。即培陽攝陰，尚恐不及。乃閱所服方， 
仍用制軍輩，屢次通里，是欲竭其漏卮乎？毋怪愈治癒劇也。用潞參、茯苓、山藥、白朮（炒）、白芍、 
甘草（炙黑）、荊芥（醋炒黑）、烏梅、阿膠（煨）。一服血減，明日不甚怯寒矣。又加減十數劑，瘧痢漸瘳。 

<目錄>卷之七
<篇名>二便不通論治
屬性：腎主五液，開竅於二陰。至前後不通，氣機閉窒，脹滿不食，氣逆喘急，危候也。揆病所由，有因 
三焦熱結者，宜黃連、黃芩、 
山梔、鬱金、枳實、海金沙、檳榔。有因三焦濕滯者，宜薏苡、通草、濃朴、茯苓、廣皮、澤瀉、大腹皮。 
有因濕熱阻氣者，宜石膏、滑石、知母、萊菔子、郁李仁、車前子、木通。有痰隔中脘，氣痹上焦者，二陳 
湯加木通探吐。有肺氣不降者，麥冬、杏仁、通草、枳殼、知母、赤茯。有胃實燥結者，小承氣湯、大釐清飲， 
或涼膈散。有小腸氣痹者，小溫中丸。有火腑熱結者，有厥陰熱秘者，火腑用更衣丸，厥陰用龍薈丸。有腑陽 
不行者，玉壺丹、半硫丸，熱藥多秘，惟硫黃性緩而通。玉壺丹、半硫丸，皆取通陽之義。有血液枯燥者， 
通幽湯。有氣虛血熱者。人參固本丸。有陰囊腫脹，熱蘊便閉者，三白散。按經雲∶女子督脈入系廷孔，男子 
循莖下至篡，所生病不得前後。據此則二便不通，又宜通奇絡。如桂心、川楝子、小茴、香附、當歸、五靈脂、 
桃仁、麻仁等。熱蘊腹脹，或用田螺加鹽，和殼搗碎，帛系臍下一寸三分，前後皆通。有因膀胱溺滿，支撐回 
腸，阻大便者，五苓散加木通、車前。溺行便自出，亦有先通大便，水道自利者。圓機活法，在乎審症而施治 
焉。 
〔大便不通〕有實秘、虛秘、熱秘、冷秘、風秘、氣秘。有陽結、陰結。仲景雲∶脈浮數，能食不大便， 
為陽結。脈沉遲、不能食，身重，大便反硬為陰結。東垣雲∶實秘、熱秘，即陽結也，宜散。虛秘、冷秘， 
即陰結也，宜溫。氣燥，以杏仁、枳實行之。血燥，以桃仁、大黃通之。風燥，以麻仁、大黃利之。氣澀不通， 
以郁李仁、皂角子潤之。氣壅便秘，以參、歸、麻仁、大黃開之。葉氏治腸痹，必開降肺胃。如杏仁、栝蔞、 
冬葵子、枇杷葉、鬱金汁、紫菀以降肺。半夏、花粉、竹茹、橘紅、枳實汁、薑汁以和胃。即丹溪開上竅以 
通下竅之微旨也。今即其症分別言之，由胃實者，善飲食，小水赤，七宣丸。由胃虛者，不能食，小便清利， 
濃朴湯。由熱秘者，面赤，脈實數，脹悶欲得冷，四順清涼飲、潤腸丸。由冷秘者，面白，脈沉遲，欲得熱， 
正氣散加官桂、枳殼吞半硫丸，或木香順氣散。由風秘者，風搏肺臟，傳入大腸，潤腸丸加防風、皂角，或 
去大黃，加煨阿膠。婦人風秘，大麻仁丸。由氣秘者，氣不升降，谷氣不行，善噫，蘇子降 
氣湯加枳殼。由肺氣不通降，失於傳送者，杏、蔞、枳、桔、梔、豉、鬱金、橘白。由三焦不和，胸膈痞滿者， 
搜風順氣丸加栝蔞、廣皮。由大腸實者，腹滿便硬，麻仁丸。由腎虛液少便燥者，六味湯去茯苓，加蓯蓉、 
白蜜。由血熱便難者，當歸潤燥湯。由風熱郁滯者，疏風潤腸丸。由血燥兼氣秘者，潤麻丸。由血虛秘結者， 
益血潤腸丸。由津液枯涸者，蓯蓉丸，五仁丸。由幽門不通者，通幽湯。由素有風病而便秘者，皂角丸。由 
病後氣血未復，及老人津液衰少，產後去血多者，八珍湯、倍當歸、加蓯蓉、蘇子、杏仁、阿膠、黑芝麻。 
由久病氣虛下陷，致便難者，補中益氣湯，加杏仁、蘇梗。老人陽虛風秘者，半硫丸。老人氣秘，橘杏丸、 
二仁丸。老人血秘，蘇麻粥、三仁粥。又有脾約症，傷寒陽明症，自汗出小便數，津液內竭，其脾為約。用 
脾約丸。攻盪為治，然亦滋其陰血為穩，宜當歸潤燥湯主之。如陰寒秘結，當用溫藥，須略加清潤以去結秘。 
若病本虛寒，標現躁熱，亦宜於通陽藥中，稍佐苦寒以去躁熱，躁止勿加。如陰躁刻欲就冷，兩尺虛，或沉細 
遲，勿用寒劑，理中湯冷服。或不效，用外導法。蜜煎入鹽五分，皂角燒灰研五分，和捻尖，熱納肛中。冷 
秘者，蜜煎中加草烏頭末，和捻如上。熱秘者。豬膽汁導之。又有求通努力，虛氣迫注肛門，里急後重， 
氣逆嘔惡，不堪通利，不堪升提，宜人參、枳殼、當歸、陳香櫞。或用川芎、當歸煎湯。入穢桶，乘熱坐熏之， 
亦效。風秘發寒熱，生何首烏兩許煎，加蜜服。或用固本丸熬膏服。失血後，煩渴便結，一味生地黃汁煎服。 
血液燥結，熟地蒸熱，每服五錢效。若輕用硝黃利藥，則秘愈甚。 
〔小便不通〕經雲∶膀胱者，州都之官，津液藏焉，氣化則能出矣。三焦者決瀆之官，水道出焉。是 
知膀胱主藏溺，必待三焦氣化，乃能出水也。詳列所由，有肺燥不能生水者，用清潤法，生脈散加沙參、茯苓、 
桑皮，車前。有氣閉不能通調水道以下輸者，用探吐法，以沉香、木香、陳皮、枳殼、小茴、木通，煎湯探吐。 
有氣虛下陷，升降不利者，用升舉法，補中益氣湯。孕婦胎重壓胞，小水閉者，用補中湯探吐。氣升則水降， 
如滴水之器，開其上則下自通矣。有火郁小腸，溺短而痛者，用清降法，導赤 
散加滑石。有濕壅三焦，致閉癃者，用釐清法，通草、滑石、蘆根、薏苡、茯苓、車前。有暑濕泄瀉，氣不化 
水者，用化氣法，五苓散。有濕勝而渴，小水不利者，用分利法，四苓散。有濕熱閉阻經府氣分，致便不通者， 
用宣通法，石膏、杏仁、濃朴、防己、大腹皮、海金沙、合六一散。由腎水燥熱，致不利者，用滋清法，知母、黃 
柏、黃芩、澤瀉、通草。有陽亢陰衰，孤陽不化者，用補陰抑陽法，化陰煎。若火不甚亢，但由水虧者，用 
補水法，大劑六味湯。經言無陽則陰無以生，無陰則陽無以化。熱在下焦而不渴，服淡滲藥，腹脹不通益甚者， 
滋腎丸。其陰陽大虧，氣不化者，腎氣湯。溺閉轉筋，喘急欲死者，八味丸料大劑煎服，緩則不及。其血結而 
致閉者，牛膝湯。痰盛而致閉者，導痰湯。火閉者，七正散。氣虛溺不利者，獨參湯，少加廣皮效。通治小水不 
通法，用獨囊蒜頭數枚，梔子三枚，鹽少許，爛搗，攤紙貼臍上，良久即通。或用食鹽半斤，炒熱，布包熨之。 
諸藥不效者，用白菊花根搗爛，以生白酒沖和。取酒汁溫服神效。又法∶用活田螺一個，連殼搗如泥，入麝香 
細研末少許，置臍上，以蛤蜊合之，以帛扎定，效。 

<目錄>卷之七\二便不通論治
<篇名>大便不通脈候
屬性：脾脈沉數，下連於尺，為陽結。尺脈沉細虛遲，為陰結。右尺脈浮，為風結。 

<目錄>卷之七\二便不通論治
<篇名>附方
屬性：〔痰氣〕\x二陳湯\x 見一卷中風。 
〔胃實〕\x小承氣湯\x 見一卷溫。 
〔熱結〕\x大釐清飲\x 見四卷泄瀉。 
〔火盛〕\x涼膈散\x 見一卷中風。 
〔氣痹〕\x小溫中丸\x 見三卷腫脹。 
〔火府〕\x更衣丸\x 硃砂（五錢） 蘆薈（七錢） 各研，酒和丸。每服一錢二分。 
〔厥陰〕\x龍薈丸\x 見一卷火。 
〔通陽〕\x玉壺丹\x 硫黃（八兩） 配麻油八兩。微火熬，以桑條攪，候溶盡，即傾入水。去油麵再溶， 
傾入豆腐內煮，糯米粉為丸。 
〔通陽〕\x半硫丸\x 制半夏 硫黃 等分，蒸餅薑汁和丸。治老人虛秘、冷秘。 
〔液燥〕\x通幽湯\x 見一卷燥。 
〔虛熱〕\x人參固本丸\x 見一卷中風。 
〔囊腫〕\x三白散\x 白牽牛（頭末，一兩） 桑白皮 白朮 木通 陳皮（各二錢半） 研末，薑湯下一錢。 
〔利溺〕\x五苓散\x 見一卷溫。 
〔胃實〕\x七宣丸\x 大黃 木香 檳榔 訶子皮 桃仁 研末，蜜丸。 
〔胃虛〕\x濃朴湯\x 朴 陳 術 草 枳實 半夏曲 姜 棗 
〔熱秘〕\x四順清涼飲\x 見一卷火。 
〔熱秘〕\x潤腸丸\x 麻仁 羌活 大黃 歸尾 桃仁 蜜丸，加防風、皂角，名疏風潤腸丸。 
〔冷秘〕\x正氣散\x 見一卷中風。 
〔冷秘〕\x木香順氣散\x 木香 草蔻 益智 蒼朮（各三分） 濃朴（四分） 陳皮 青皮 半夏 吳萸 
升麻 柴胡（各五分） 茯苓（八分） 
〔風秘〕\x大麻仁丸\x 麻仁 熟大黃（各三錢） 木香 枳殼 檳榔（各五錢） 蜜丸。 
〔氣秘〕\x蘇子降氣湯\x 見二卷失音。 
〔氣秘〕\x搜風順氣丸\x 大黃 麻仁 郁李仁 山藥 山萸 車前 牛膝 菟絲 防風 獨活 檳榔 枳殼 
蜜丸。 
〔實秘〕\x麻仁丸\x 見一卷燥。 
〔液虛〕\x六味丸\x 見一卷中風。 
〔血秘〕\x潤燥湯\x 見一卷燥。 
〔氣血〕\x潤麻丸\x 麻仁 桃仁 生地 當歸 枳殼（各一兩） 蜜丸。 
〔血虛〕\x益血潤腸丸\x 歸 地 荊 枳 麻仁 杏仁 蓯蓉 蘇子 蜜丸。 
〔津少〕\x蓯蓉丸\x 蓯蓉（二兩） 沉香（一兩） 麻仁汁糊丸，米飲下。 
〔津枯〕\x五仁丸\x 桃仁 杏仁（各一兩） 柏子仁（五錢） 郁李仁 松子仁（各三錢三分） 橘紅（四錢） 
蜜丸。 
〔風秘〕\x皂角丸\x 羌 防 杏 枳 陳 芷 桑皮 檳榔 麻仁 牙皂 蜜丸。 
〔氣血〕\x八珍丸\x 見一卷中風。 
〔氣虛〕\x補中益氣湯\x 見一卷中風。 
〔氣秘〕\x橘杏丸\x 橘皮 杏仁 等分，蜜丸。 
〔氣秘〕\x三仁丸\x 杏仁 麻仁 枳殼 訶子肉 等分，蜜丸。 
〔血秘〕\x蘇麻粥\x 蘇子 麻仁（水浸研汁）和粳米煮粥。 
〔血秘〕\x三仁粥\x 桃仁 松子仁 郁李仁 搗汁和粳米煮粥。 
〔傷寒〕\x脾約丸\x 酒蒸大黃 枳實 濃朴 赤芍 麻仁 杏仁 蜜丸。 
〔虛寒〕\x理中丸\x 見一卷中風。 
〔清潤〕\x生脈散\x 見一卷暑。 
〔清降〕\x導赤散\x 見一卷溫。 
〔分利〕\x四苓散\x 見一卷暑。 
〔宣通〕\x六一散\x 見一卷溫。 
〔陽亢〕\x化陰煎\x 二地 牛膝 豬苓 澤瀉 黃柏 知母 綠豆 龍膽草 車前 水煎。 
〔陰陽〕\x滋腎丸\x 見一卷火。 
〔氣化〕\x腎氣丸\x 見二卷虛損。 
〔喘急〕\x八味丸\x 見一卷中風。 
〔血結〕\x牛膝湯\x 牛膝 桃仁 當歸 黃芩 水煎。 
〔痰盛〕\x導痰湯\x 見一卷中風。 
〔火閉〕\x七正散\x 車前 赤苓 山梔 木通 膽草 甘草梢 蓄 竹葉 燈心 

<目錄>卷之七\二便不通論治
<篇名>大便不通脈案
屬性：朱 八旬，公車抵都，途次委頓，浹旬，苦不得便。脈洪大，右尺虛。予謂大腸主液，此陽明液干， 
熱秘象也。宜潤腸丸。因 
高年血液燥熱，仿東垣潤燥湯。用生熟地黃、麻仁、桃仁、當歸、紅花，蜜沖服，效。 
房兄 病後便秘脈虛，於潤補劑中參升降法。潞參、熟地黃、當歸、升麻、杏仁，服愈。（熟地可加 
倍兩許用。） 
石氏 老年風秘，兼痔血腫痛，脈洪而虛。用滋燥養營湯，加荊芥（醋炒）、地榆（酒炒）、胡麻、 
升麻、蓯蓉（蒸），煉蜜為丸，服效。（滋燥養營湯見燥症。） 
李氏 腑失傳送，脅痛脘脹便艱，皆氣機阻窒為患。宜先導其腑氣。用杏仁、蘇梗、濃朴、鬱金、橘白、 
郁李仁、當歸，四服痛脹止。兼令服牛乳，便亦通潤。後左脅鑽痛，得湯浴則止，乃肝氣滯由髒及腑。用麩 
皮炒熨，兼用延胡（酒炒）、白芍（炒）、當歸、金橘皮煎湯，降香、木香（俱磨汁服）而平。 
族婦 大便旬餘一行，或勸服大黃，艱秘益甚，兩尺沉大，此清氣陷下也。用補中益氣湯去柴胡、白朮， 
加桃杏二仁，數服而復常。 

<目錄>卷之七\二便不通論治
<篇名>小便不通脈案
屬性：鄧氏 陰虛陽搏謂之崩，崩久成漏，沖任經虛可知。據述五月間因悲思血下成塊以後，紅白相間，至仲 
冬後淋瀝未止，服藥不效。近又少腹重墜，兩拗掣痛如束，小便至夜點滴不通，或以為氣粗窒痛。用茜草、 
歸須、桃仁等通絡。不應，又以為血虛滑脫。用蒲黃、石脂、石英等鎮攝。淋痛更劇，脈沉弦。予謂此症 
乃漏久而膀胱氣陷也，通絡則漏卮益滲，鎮攝則胞門益墜。法宜溫而升之，固以攝之，於理為近。用升麻（六分）、 
菟絲餅、赤苓（各三錢）、延胡、當歸（俱醋炒。各二錢）、阿膠、棕灰（各一錢半）、茴香、補骨脂（俱 
酒炒。各一錢）、沙苑子（二錢），一服得溺而掣痛止，數服淋漏俱除。 

<目錄>卷之七
<篇名>閉癃遺溺論治
屬性：（胞痹附） 
閉者，小便不通。癃者，小便不利。遺溺者，小便不禁。雖膀胱見症，實肝與督脈三焦主病也。經雲∶ 
膀胱之胞薄以濡，得酸則蜷縮，約而不通，水道不行。又雲∶膀胱不利為癃，不約為 
遺溺，此但主膀胱言之也。夫膀胱僅主藏溺。主出溺者，三焦之氣化耳。故經雲∶三焦下 ，並太陽正脈， 
入絡膀胱，約下焦，實則閉癃，虛則遺溺。又雲∶肝脈過陰器，其病閉癃。又雲∶女子督脈入系廷孔，男子 
循莖下至篡。病不得前後，此閉癃遺溺，所由兼責諸經也。分言之，閉癃為實，遺溺為虛。閉為暴病，癃為久 
病。閉則點滴難通，全資氣化，或疏通利竅，或用丹溪吐法，以升提其氣。諸溺閉治法，已見小便不通論中。 
此特詳溺癃治法。癃為滴瀝不爽，惟滋養真陰，清熱化氣，升提非所宜矣。仲景雲∶陰虛則小便難。經曰∶陽入陰 
分，則膀胱熱而小便難。東垣雲∶小便不通，皆邪熱為病。治分在氣在血。以渴與不渴辨之，渴而不利，或黃 
或澀，熱在上焦氣分也。宜清肺氣而滋水源，黃芩清肺飲。閉而不渴，熱在下焦血分也。宜潤腎燥以導其流， 
滋腎丸。若服淡滲之味，則陽無以化，而陰愈閉窒矣。其陰虛血熱，渴而澀痛淋瀝者，導赤散，切忌用五苓。 
或大便水瀉，小便澀少，五苓散滲泄之。若濕熱傳於下焦，水道不利，益元散清利之。若氣機閉塞，升降不通， 
二陳湯去半夏，加木通、滑石、升麻以提之。若右寸數大，肺燥不能生水，是氣化不及州都。生脈散去五味， 
加紫菀、車前子、茯苓。左寸數大，心火盛，移熱於小腸，天冬、麥冬、犀角、黃連、赤茯、白芍。或腎火衰， 
水不能化，金匱腎氣丸。或元氣下陷，宜升清降濁，補中益氣湯加木通、車前。或血瘀下焦，小便閉澀，代抵 
當湯。此治閉癃大概也。若遺溺一症，有睡中自遺者，有氣不攝而頻數不禁者，有氣脫於上，則下焦不約， 
而遺失不知者，睡中自遺，幼稚多有，俟其氣壯乃固，或調補心腎自愈。寇氏桑螵蛸散。惟水泉不止，膀胱不 
藏，多是年衰氣弱，以氣為水母，水不能蓄，由氣不固攝也。宜參、 、歸、術、益智、五味、補骨脂、升麻。 
甚至氣脫而遺失不知，惟類中風症，及大病後有之。宜獨參湯。大抵遺溺失禁，由肺腎膀胱氣虛。肺虛，補中益 
氣湯加五味、牡蠣。腎虛，菟絲子散。膀胱虛，固脬丸。夾寒，家韭子丸。夾熱，白薇散。滑脫，秘元丹、牡 
蠣丸。命火衰，右歸飲、鞏堤丸。治水必先治氣，治腎必先治肺，惟鞏堤丸一方，凡心脾肺腎之屬皆宜。有 
因恐懼輒遺者，此心氣 
不足，下及肝腎而然，宜歸脾湯或五君子煎。下元虧損，固精丸。睡中自遺，多屬下元虛冷，宜螵蛸丸。 
然遺失不知，必交通心腎，寇氏桑螵蛸散。小兒自遺多屬熱，沈氏 泉丸。間或因寒， 泉丸去山梔，加山萸、 
補骨脂。老人不禁，多虛寒，大菟絲子丸加減。間亦有熱，萆 釐清飲。節齋謂∶老人溺頻數者，由膀胱血 
少，陽火偏旺。宜滋腎中真陰，補膀胱津液。六味丸加麥冬、五味。戴氏雲∶老人溺多者，由下元虛寒、 
腎不攝水，以致滲泄，宜八味丸、生料鹿茸丸。其滴瀝不禁者，為真陽不固，宜固脬散，若不效，加減桑螵 
蛸散。晝甚為陽虛，補中益氣湯。夜甚為陰虛，八味丸。脬氣不足，溺頻晝甚者，縮泉丸。夜間溺多者，八 
味丸加五味。溺頻而少為熱，宜滲之，四苓散加滑石、甘草。頻數久而益甚者，屬脾虛氣弱，補中益氣湯 
加五味、山藥。若溺澀得補益甚者，為膀胱熱結，宜山梔、茯苓、木通、滑石、甘草、竹葉、燈芯。溺澀而莖 
中痛者，屬肝腎濕熱，龍膽瀉肝湯。溺後餘瀝，屬腎氣虛，茯菟丸加覆盆子、益智仁。咳而遺溺，屬膀胱急， 
茯苓甘草湯。不應，五苓散可效。妊婦溺出不知，或由脬熱，加味逍遙散。或由脾肺氣虛，補中益氣湯。或由 
肝腎陰虛，六味丸。產後小便不禁，或脬損，固脬丸、八珍湯，補脬飲加參、術或豬羊脬煎。俟飢時大劑 
飲之，令氣血驟長，遲則難效。產育不順，致傷膀胱，或收生不謹，損破尿脬，皆能致小水失禁也。或由膀 
胱氣虛，加味補中湯。此治遺溺大概也。 
〔胞痹〕胞居膀胱之中，受氣化以藏溺出溺者也。經曰∶胞移熱於膀胱，蓋膀胱內別有胞，得氣化而 
為溺以出也。若氣痹不通，必由膏粱積熱於上，作強傷精於下，濕熱乘虛，結於胞中，故痹也。經曰∶胞痹者， 
小腹膀胱，按之內痛。若沃以湯，澀於小便，上為清涕。蓋以膀胱既虛，不能上吸肺氣，肺氣不清，不能下通 
水道，所以痹塞不利。得熱湯之助，則小便澀澀微通，其氣循經蒸發，肺乃暫開，清涕亦得上泄矣。條其治法∶ 
由膀胱傷濕，致痹而溺澀者，腎着湯加萆 。由實熱致痹而溺痛者，葵子丸。由濕熱致痹而溺不利者，腎瀝湯。 
由虛寒致痹而溺閉者，巴戟丸。其艱澀如淋不痛者，非胞病，屬腎陰虛，六味丸加肉蓯蓉、 
鹿茸。其老人精氣已衰，猶不絕欲，小便澀痛，少腹脹閉，牽引谷道者，腎氣丸。晝苦溺澀，夜則遺溺者， 
屬腎氣大虧，地黃飲子。其膀胱氣墜，溺道不爽者，補中益氣湯。石頑有治胞痹案數則，醫者忽之，今特標為 
論焉。 

<目錄>卷之七\閉癃遺溺論治
<篇名>附方
屬性：〔氣分〕\x黃芩清肺飲\x 見一卷火。 
〔血分〕\x滋腎丸\x 見一卷火。 
〔淋痛〕\x導赤散\x 見一卷溫。 
〔化氣〕\x五苓散\x 見一卷溫。 
〔濕熱〕\x益元散\x 見一卷溫。 
〔痰氣〕\x二陳湯\x 見一卷中風。 
〔肺燥〕\x生脈散\x 見一卷暑。 
〔腎虛〕\x腎氣丸\x 見二卷虛損。 
〔升清〕\x補中益氣湯\x 見一卷中風。 
〔瘀閉〕\x代抵當湯\x 見二卷血。 
〔遺溺〕\x寇氏桑螵蛸散\x 見本卷遺泄。 
〔腎虛〕\x菟絲子散\x 菟絲子 五味 蓯蓉 杜仲 牡蠣 雞肫皮（炒） 研末，服二錢。 
〔膀胱〕\x固脬丸\x 茴香（三兩） 附子（五錢） 戎鹽（一錢） 桑螵蛸（炙，五錢） 制菟絲子（三兩） 酒 
糊丸。 
〔夾寒〕\x家韭子丸\x 家韭子（炒，六兩） 鹿茸（酥炙，四兩） 蓯蓉 牛膝 熟地 當歸（各二兩） 
菟絲子 巴戟肉（各兩半） 杜仲 石斛 桂心 乾薑（各一兩） 為末，酒糊丸。 
〔夾熱〕\x白薇散\x 白薇 白蘞 白芍 等分 
〔滑脫〕\x秘元丹\x 龍骨（ ，三兩） 靈砂（二兩） 砂仁（一兩） 訶子肉（炮，十個） 為末，糯米粥丸。 
空心酒下三十丸。 
〔火衰〕\x右歸飲\x 見二卷虛損。 
〔火衰〕\x鞏堤丸\x 熟地 菟絲子（酒煮） 白朮（各二兩） 五味 益智仁 補骨脂（各酒炒） 附子 
茯苓 韭子（炒。各一兩） 為末，山藥糊丸，加人參尤妙。 
〔心脾〕\x歸脾丸\x 見二卷勞瘵。 
〔肝腎〕\x五君子煎\x 參 苓 術 草 炮姜 
〔精虛〕\x固精丸\x 見本卷遺泄。 
〔虛冷〕\x螵蛸丸\x 桑螵蛸（炙，三十個） 鹿茸（酥炙） 炙黃 （各三兩） 牡蠣 赤石脂 
人參（各二兩） 為末，山藥糊丸，鹽湯下。 
〔兒遺〕\x沈氏 泉丸\x 益智仁 茯苓 白朮 白蘞 黑山梔 白芍 水煎。此沈芊綠先生自製方， 
自雲用之頗效。 
〔老人〕\x大菟絲子丸\x 桂 附 菟絲子 鹿茸 石龍芮（各一兩） 地 萸 牛膝 茯苓 杜仲 蓯蓉 
巴戟 茴香 沉香 續斷 故紙（各三兩） 桑螵蛸 覆盆子 五味子（各五錢） 蜜丸。 
〔濕熱〕\x萆 釐清飲\x 見本卷淋濁。 
〔水火〕\x六味丸\x 八味丸 俱見一卷中風。 
〔溺多〕\x鹿茸丸\x 鹿茸（酥炙） 椒紅（炒） 桂心 附子 牡蠣 補骨脂 石斛 蓯蓉 雞 （炙） 
沉香（各一兩） 桑螵蛸（四錢） 為末，酒糊丸，酒下。 
〔失禁〕\x固脬湯\x 桑螵蛸（酒炒，二錢） 黃 （酒炒，五錢） 沙苑子 萸肉（各三錢） 當歸（酒炒） 
茯神 益母子（各二錢） 生白芍（錢半） 升麻（五分） 羊脬一個，煎湯代水，再煎。此沈芊綠先生《尊生全書》 
自製產後胞損失禁方，與固脬丸各別。 
〔晝頻〕\x縮泉丸\x 烏藥 益智仁（煨） 等分為末，酒煮山藥糊丸，鹽湯下。尤治小兒遺尿。 
〔滲熱〕\x四苓散\x 見一卷暑。 
〔澀痛〕\x龍膽瀉肝湯\x 見三卷諸氣。 
〔餘瀝〕\x茯菟丸\x 制菟絲子（五兩） 茯苓（三兩） 石蓮肉（二兩） 為末，酒糊丸。鹽湯或米湯下三五 
十丸。 
〔咳遺〕\x茯苓甘草湯\x 茯苓 桂枝（各二兩） 甘草（一兩） 生薑（三兩） 
〔妊婦〕\x加味逍遙散\x 見一卷火。 
〔產後〕\x八珍湯\x 見一卷中風。 
〔產婦〕\x補脬飲\x 生黃絲絹（一尺剪碎） 白牡丹根皮 白芨（各一兩） 為末，水煮必絹爛如餳。 
空心服，不得作聲，作聲即不效。 
〔濕痹〕\x腎着湯\x 見一卷濕。 
〔熱痹〕\x葵子丸\x 冬葵子 赤茯 豬苓 枳實 瞿麥 滑石 木通 黃芩 甘草 車前子（各一錢） 
姜（五片） 
〔濕熱〕\x腎瀝湯\x 見本卷淋濁。 
〔虛痹〕\x巴戟丸\x 巴戟（一兩半） 桑螵蛸 遠志 生地 山藥 附子 川斷 蓯蓉（各一兩） 杜仲 石斛 
鹿茸 龍骨 菟絲子 五味子 山萸 官桂（各三錢） 蜜丸。 
〔腎虧〕\x地黃飲子\x 見一卷中風。 

<目錄>卷之七\閉癃遺溺論治
<篇名>癃遺脈案
屬性：族女 產後嗽熱，小水失禁，脈虛數無力。由真元不固，臨產艱難，損傷胞脈所致。宜攝固真元，佐以 
甘溫退熱。用潞參、茯神、杞子、黃 、白芍、五味子、川貝、石斛、牡蠣（ 研）、桑螵蛸（炙）、炙草。 
五服嗽熱減，加遠志、熟地、菟絲餅，十服前症漸瘥。 
族姑 衰年病後失調，遺溺不禁，兩尺濡弱。症由膀胱血虛，溺孔不能約制水液。用歸身、白芍、杞子、 
沙苑子、覆盆子、杜仲（炒）、核桃肉、紅棗、熟地（炒）。煎服效，後用補中益氣湯而固。 

<目錄>卷之七
<篇名>轉胞交腸論治
屬性：水液自小腸泌入膀胱，胞受氣化，變溺以出，胞蓋居膀胱中，主藏溺泄溺者也。東垣曰∶膀胱雖為津液 
之腑，至受盛津液，則又有胞居膀胱之中。故經曰∶胞移熱於膀胱。若忍溺入房，或溺急疾走，水逆氣迫， 
則胞系屈戾，名曰轉胞。其症臍下急痛，小水不通，與尋常溺閉自異。《直指》曰∶此症孕婦多有，或忍溺 
入房，使小腸氣逆而不通，大腸氣與之俱滯，外水不得入膀胱，內水不得出膀胱，淋瀝急數，大便亦里急頻並， 
因而腹脹。治用涼藥疏利小腸，仍與通泄大腸，胞即歸正，小水自流。丹溪曰∶妊婦轉胞，疏通無效，因思胞 
為胎壓，展在一邊，胞系了戾不通爾。胎若舉起，懸在中央，胞系得舒，小水自行。宜升舉其氣，補中益氣湯。 
或再以渣煎服探吐，或令孕婦臥榻上，將榻倒豎起，則胎不壓而溺自通。若臨盆之際，胎壓膀胱小便不通者， 
以手指 
托起其胎，小水自出。丹溪治一婦患此，診之兩手似澀，重取則弦。此得之憂患，澀為血少氣多，弦為有飲， 
以參術飲空心服。以指探吐，少頃又與一服，凡與八服而安，後歷試皆驗。或用參術湯。強忍房事，致胞轉而 
閉者，非沉香不治。老人轉胞，困篤欲死，六味湯，倍澤瀉。少年溺澀，蒲黃散、滑石散。驚憂暴怒，氣乘膀 
胱，致胞轉溺閉，蔥白湯。交腸症，由大小腸失於傳送，致清濁混淆也。或因病後，因嗜酒，大便前出，小 
便後出。丹溪治一婦嗜酒，常痛飲，忽糟粕出前竅，溲尿出後竅，六脈沉澀，用四物湯加海金沙、木香、檳榔、 
桃仁、木通，服愈。《回春》曰∶一婦病癒後，前陰出屎，先服五苓散二劑，又用補中益氣湯而愈。則此症 
惟婦人有之耳。 

<目錄>卷之七\轉胞交腸論治
<篇名>附方
屬性：〔氣虛〕\x補中益氣湯\x 見一卷中風。 
〔妊婦〕\x參術飲\x 參 術 陳 草 夏 地 芍 歸 芎 姜 棗 服後探吐。 
〔妊婦〕\x參術湯\x 參 術 陳 草 夏 芍 歸 服後探吐。 
〔老人〕\x六味地黃湯\x 見一卷中風。 
〔通治〕\x蒲黃散\x 蒲黃 滑石 等分為末。服三錢，雞蛋清調下。 
〔清利〕\x滑石散\x 寒水石（二兩） 滑石 血餘炭 車前子 木通（各一兩） 冬葵子（一合） 
〔驚憂〕\x蔥白湯\x 陳皮（三兩） 冬葵子（一兩） 蔥白（三莖） 水五升，煎三升，分三服。 
〔補血〕\x四物湯\x 地 芍 歸 芎 
〔通利〕\x五苓散\x 見一卷溫。 

<目錄>卷之七
<篇名>脫肛論治
屬性：（肛頭癢痛附） 
脫肛，元氣陷下症也，惟氣虛不能禁固。故凡產後，及久痢，用力多，老人病衰，幼兒氣血不足，多 
有之。大劑補中益氣湯，升麻用醋炒。《入門》曰∶肺主魄門，肺熱則肛門閉，肺寒則肛門 
脫，必溫補肺氣，前湯加訶子、樗根皮。以肺與大腸相表里也。如脾胃虛寒，瀉痢而滑脫者，胃關煎加烏梅、 
五味。脾虛下陷而脫者，補中益氣湯。肝腎陰虛而下陷者，補陰益氣煎。虛中夾火，或熱赤腫痛，補中益氣湯 
加芩、連、槐花之屬。產後脫肛，六物煎加升麻，或殿胞煎加人參。仍用溫湯洗而收之。有濕熱下墜，疼痛脫 
肛者，抽薪飲，或大釐清飲。腸風下血脫肛者，人參胃風湯。便秘努掙致脫者，人參固本丸加槐角。兼痔而痛 
者，四物湯加槐花、黃連、升麻。外煎洗法。寒者，以荊芥、胡蔥煎洗，以伏龍肝、鱉頭骨灰、百藥煎研末， 
油調敷。熱者。以朴硝、白礬湯洗，以黃柏面、牡蠣粉摻搽。 赤腫痛，以田螺去 ，入冰片，化水搽之。小 
兒脫肛，鱉頭炙灰塗之。肛頭癢，朴硝煎湯熏洗。 
《內經》曰∶下者舉之。徐之才曰∶澀可去脫。治脫肛之法也。古人多用參、 、歸、術、川芎、甘草、 
升麻之類以升之補之，或兼用烏梅、五味之屬以固之澀之。外仍用熏洗收澀之藥，則無不愈矣。 
〔肛頭癢痛〕風濕火兼病也，大腸受濕，流注肛頭，則作癢，秦艽羌活湯。得風與濕熱，則生蟲而癢， 
神應黑玉丹、 蓄湯，外以苦楝根煎湯洗。若蟲蝕其肛，則上唇有瘡，化 丸。大腸有火，則肛門作痛，七聖 
丸、秦艽白朮丸。甚或便燥，腸頭努出，下血，當歸郁李仁湯。 
丹溪曰∶凡醉飽入房，忍泄前陰之氣，歸於大腸，木乘火勢，而侮燥金，故火就燥也，大便必秘。其疾 
甚者，必以苦寒瀉火，以辛溫和血，潤燥疏風止痛，是其治也。宜秦艽白朮丸、寬腸丸、當歸郁李仁湯。 

<目錄>卷之七\脫肛論治
<篇名>附方
屬性：〔通治〕\x補中益氣湯\x 見一卷中風。 
〔升提〕\x舉元煎\x 見三卷飲食。 
〔通治〕\x參術芎歸湯\x 參 術 芎 歸 草 芍 苓 山藥 升麻 
〔虛寒〕\x胃關煎\x 熟地（三錢） 山藥 扁豆 白朮（各二錢） 黑姜 
炙草（各一錢） 吳萸（五分） 
〔陰虛〕\x補陰益氣煎\x 參 草 陳 柴（各一錢） 熟地（三錢） 山藥 當歸（各二錢） 
升麻（五分） 
〔產脫〕\x六物煎\x 熟地（錢半） 白芍 當歸 人參（各一錢） 川芎 升麻（各五分） 炙草（八分） 
〔產脫〕\x殿胞煎\x 當歸（五錢） 芎 桂 苓 草（各一錢） 
〔濕熱〕\x抽薪飲\x 見四卷癇。 
〔濕熱〕\x大釐清飲\x 見四卷泄瀉。 
〔腸風〕\x胃風湯\x 見四卷泄瀉。 
〔努脫〕\x人參固本丸\x 見一卷中風。 
〔痔脫〕\x四物湯\x 地 芍 歸 芎 
〔血熱〕\x涼血清腸散\x 地 歸 芍（各錢半） 芩 連 荊 防 芎 草 升麻 香附（各五分） 
〔血虛〕\x秦艽四物湯\x 四物湯加 秦艽 丹 防 柴 柏 
〔濕癢〕\x秦艽羌活湯\x 羌活（錢半） 秦艽 黃 （各一錢） 防風（七分） 升麻 麻黃 柴胡 甘草（各五 
分） 
紅花 細辛（各三分） 
〔蟲癢〕\x神應黑玉丹\x 皮（四兩） 豬懸蹄（二十五個） 牛角 （三兩） 血餘 敗棕（各二兩，炙） 
槐角（一兩半） 苦楝根皮（一兩二錢） 雷丸 脂麻（各一兩） 乳香 麝香（各一錢） 酒糊丸。 
〔下蟲〕\x 蓄湯\x 蓄一握水煎。 
〔蟲蝕〕\x化 丸\x 桃仁 槐子 陳艾（各三錢） 紅棗肉杵丸。 
〔火痛〕\x七聖散\x 郁李仁（一兩半） 羌活（一兩） 大黃（制，八錢） 桂心 檳榔 木香 川芎（各五錢） 
蜜丸，白湯下。 
〔肛痛〕\x秦艽白朮丸\x 見本卷便血。 
〔下血〕\x當歸郁李仁湯\x 郁李仁 皂角仁（各一錢） 槐花米（七分） 秦艽 麻仁 當歸尾 生地 
蒼朮（各五分） 大黃（制三分） 
〔熱秘〕\x寬腸丸\x 黃連 枳殼 等分，糊丸。米飲下五十丸。 

<目錄>卷之七
<篇名>痔漏論治
屬性：（耳痔 鼻痔 腦漏 偷糞鼠瘡 跨馬癰附） 
凡澤旁突起高阜為峙，竅中突出 肉為痔。故有眼痔、鼻痔、 
牙痔等名。至肛邊腫痛發瘡，經謂∶醉飽入房，筋脈橫解，腸 為痔。又督脈生病，癃痔，言精氣脫泄， 
陰火流注篡間，兩陰之交。多患痔疾。然陰虛生熱，或服餌辛毒，如椒酒及固精等藥。蓋川椒燒酒，最能發痔。 
或用熱藥，固精不泄，毒瓦斯流注，勢必至穿漏矣。大腸燥秘，及憂恐氣結，奔走勞動，致瘡孔生管流膿，斯成 
漏矣。痔有七∶肛外發露肉珠，狀如鼠奶，曰牡痔。即外痔。肛內腫突，膿潰即散，曰牝痔。肛邊痛癢，顆 
顆發 ，更衣輒出清血，曰脈痔。腸內結核，痛而登廁肛脫，曰腸痔。因便血注不止，曰血痔。憂思恐怒， 
立見腫痛，大便艱難，曰氣痔。皆內痔。飲酒發動，瘡痛流血，曰酒痔。其形有雞冠、蓮花、櫻桃、胡桃、 
雞心、鼠奶之狀。久而生蟲，便前血射一縷為痔 。 即漏也，經雲∶陷脈為 。近旁穿穴，中生脆管，流膿 
不止，即為漏。有串臀者，有串腸者，有串陰者，有穢從瘡口出者，漏卮不塞，精血日枯，漸成損怯難治。 
宜戒酒色，節勞茹淡，滋填精血。如魚鰾、熟地、龜膠、鹿膠、豬脊髓之類。立齋論治痔 痛便秘，宜清熱涼 
血，潤燥疏風。治漏宜養元氣，補陰精。大便秘，宜潤燥養血。紅墜作痛，宜瀉火除濕。作癢宜祛風勝濕。 
腫痛溺澀，宜瀉肝導濕。若疝與痔兼患，六味地黃丸、補中益氣湯，並服。按痔初起，腸頭腫成塊者，大腸濕 
熱也，滲而清之。如生地、槐米、黃芩、甲片、歸尾、茯苓、枳殼、澤瀉等。作痛者，肺大腸風熱也，宣而散 
之。如荊芥、元參、當歸、杏仁、乳香、木香、枳殼、銀花等。大便秘結者，脾腎燥火也。清以潤之。滋燥養 
營湯去防風，加麻仁、白蜜等。潰膿者，熱勝血也，涼以和之。秦艽白朮湯去術，加生地、槐角等。痛兼血者， 
陰虛有火也，滋而養之。四物湯加阿膠、黃芩、烏梅、地榆等。痔血漏膿，久不止者，元氣不固也，升而攝之。補 
中益氣湯 術用生，去柴胡，或暫用樗皮散。血痔諸藥不應，黑以止之。石煤、槐花、空心烏梅湯下，神效。 
氣痔內因七情者調其郁，歸脾湯 術用生，加枳殼、廣皮。酒痔多因濕熱釀火者，解其毒。芩連四物湯，槐 
角丸加金銀花、甘草。不拘痔漏腸紅，通用梅連丸。以止其血。不論痔 蟲痔，通用水銀棗子膏。以絕其蟲。 
腫痛用洗痔法，以魚腥草、苦楝根、 
馬齒莧、朴硝煎湯熏洗，洗翻花痔，以荊芥、防風、朴硝、煎洗，次以木鱉子、鬱金等分，加冰片研細，水調 
敷。點痔法∶以蝸牛膠、熊膽膠、或用田螺水等。縮痔法∶用大鱉頭火 研細，搽效。枯痔法∶以鰾膠一味， 
炒研為末，日用一錢，砂糖調服。久自枯落。敷痔法∶用蠶繭納男子指甲填滿，外用童發纏裹。燒存性，蜜水 
調敷。經雲∶陷脈為 （音漏），留連肉腠。言寒氣陷入血中而生瘍漏。因瘡穿膿潰不已，初則淡紅微腫，或小核， 
久則上面槁白，內已黑腐，淫蟲惡臭生焉。故治漏先須透膿，用追毒丸，再用閉管丸。如漏之四邊有硬肉突起， 
閉管丸中加蠶繭二十個，炒末，和入藥內。此方治遍身諸漏皆效。治穿腸漏，用水安息香搽之，十日全消。水 
安息香，出波斯國，以椰子盛香，形似膏藥稀粘，黃黑色。着手其香透爪甲者為真。治漏退管，用 皮丸。去 
管兼能生肌，用聖祖御賜方，及明太祖親驗方。倘管退漏眼未平，宜生肌膏。大抵漏瘡孔中，必有惡穢之物， 
先用洗藥，以露蜂房、白芷、苦參煎湯熏洗，日三次。嗣用透管，管退，嗣用生肌。近日專門治漏，用韭葉彎 
刀，披開其孔，量漏之淺深，捻入線藥爛管。續用生肌散敷平瘡口，待愈。愈後仍須滋填精血，兼戒房勞奔走， 
及辛熱動風諸發物。每見不守禁忌，創愈復潰，或轉成怯症者有之，亟當慎也。 
〔耳痔〕耳中生如羊奶。內服梔子清肝湯。外點 砂一錢，輕粉、雄黃各三錢，冰片五厘，水調和， 
點之效。 
〔鼻痔〕鼻中生出 肉。用甜瓜蒂、甘遂炒各四錢，枯礬五分，共研細，淨松香五分為衣，香油調為丸。 
每用一丸，入鼻內點痔。日一次，即化臭水而愈。 
〔腦痔〕腦中時流臭涕，用辛夷二錢，羌活、獨活、防風、 本、細辛各五分，蘄艾一兩，將藥末摻艾 
內，卷作條，點火熏鼻，即愈。或用黃荊樹葉，搓塞鼻中，效。 
〔偷糞鼠瘡〕生近肛門，潰膿後極易穿漏。腫痛時，用屋上干貓屎、金魚同搗爛，敷患處立消。或用貓 
頭骨炙灰研，同酒服，亦效。 
〔跨馬癰〕一名懸癰。生肛門前陰根後交界處，初起如松子 
大，漸如蓮子，後如桃李。用甘草梢四兩，水煎服，即愈。外用生大黃三錢，熟石膏一兩，紫金錠一塊，同 
搗碎，水調敷，立止痛。若肝經濕熱，用龍膽瀉肝湯。已成膿者，用生黃 、人參、川芎、當歸各一錢，白芷、 
官桂、甘草、防風各五分，一服痛止，再服內潰，十服肉便生。 

<目錄>卷之七\痔漏論治
<篇名>痔漏脈候
屬性：脈弦絕澀者，難治；滑大柔和者，易治。 

<目錄>卷之七\痔漏論治
<篇名>附方
屬性：〔晚服〕\x六味丸\x 見一卷中風。 
〔朝服〕\x補中益氣湯\x 見一卷中風。 
〔清火〕\x滋燥養營湯\x 見一卷燥。 
〔通治〕\x秦艽白朮湯\x 見本卷便血。 
〔涼血〕\x四物湯\x 見一卷中風。再加黃芩、黃連，名芩連四物湯。 
〔澀血〕\x樗皮散\x 臭椿皮（微炒）石榴皮 黃連 地榆 阿膠（各一兩） 艾葉（三錢，炒） 為末， 
粥飲下二錢。 
〔調郁〕\x歸脾湯\x 見二卷癆瘵。 
〔止紅〕\x梅連丸\x 川連（一兩，酒浸研末） 百草霜（一兩） 烏梅（即用浸川連酒杵蒸一兩） 共搗為丸， 
桐子大。每空心服四五十丸，三日服效，十日即愈。 
〔殺蟲〕\x水銀棗子膏\x 水銀（一兩） 紅棗肉（二兩） 共研，不見星為度，捻如棗核，薄綿裹納肛中，明日 
蟲出。 
〔點痔〕\x蝸牛膏\x 蝸牛（一個） 冰片 麝香（各少許） 同研爛，以瓷器盛，次早以汁敷患處。 
〔定痛〕\x熊膽膏\x 熊膽（五分） 梅片（一分） 二味研細，以井花水調，雞翅掃痔上。 
〔定痛〕\x田螺水\x 以大田螺將針挑開 蓋，入冰片、白蜜少許在內，少頃螺即化水，雞翔蘸水拂之，定 
痛而愈。 
〔透膿〕\x追毒丸\x 胡黃連（薑汁炒，一兩） 刺 皮（炙切，炒黃為末，二兩） 
麝香（二分） 為細末，以軟飯為丸如麻子大。每空心服一錢，酒下。 
〔閉口〕\x閉管丸\x 胡黃連（浮末，一兩） 甲片（麻油內煮黃） 石決明（ ） 槐花（炒。各五錢） 
為末，煉蜜丸麻子大。每服一錢，空心米飲下。早晚日服二次，漏深者服四十日愈。 
〔退管〕\x 皮丸\x 刺 皮（大者一張，新瓦上炙脆為末） 象牙（一兩，研末） 青黛（三錢） 
槐米（一兩五錢） 陳細茶（五錢） 綠豆粉（一兩） 飯丸，每服三錢，金銀花湯下。 
〔解毒〕\x御賜方\x 夏枯草（八兩） 甘草節 連翹（各四兩） 為末，金銀花一斤煎濃汁泛丸，如龍眼大。每 
早晨鹽湯下三錢，初起者半料愈，年久者一料愈。此聖祖御賜浙江提督陳山凱方也。 
〔涼血生肌〕\x太祖親驗方\x 犀角屑 象牙屑 乳香 沒藥（各一兩） 明礬 黃蠟（各五錢） 銅器熔化 
黃蠟，入藥末為丸。以連翹、金銀花浸酒煮半日服丸，每服二十一丸。此明太祖驗方也。 
〔長肉〕\x生肌膏\x 雞旦黃（去白，熬出油三錢） 輕粉（研細，一錢） 乳香 血竭 龍骨（研細。各五分） 
入油內和勻，日以雞翎塗患孔內，外蓋膏藥，半月可以完口。 
〔退管〕\x透管方\x 麻油四兩安鍋內，以雞子四個，女發一握，蓋上面，慢火煎至油干，其發亦化。空心陳酒 
下雞旦，以醉為度，管自出。 
〔通治〕\x槐角丸\x 槐角（炒） 黃芩 地榆 當歸 防風 枳殼（炒） 各等分為末，酒糊丸桐子大。 
每服六十丸，空心米飲下，極效。或加烏梅亦妙。 

<目錄>卷之七\痔漏論治
<篇名>痔漏脈案
屬性：某 痔血延久不痊，便後血色鮮紫，雖似腸胃遠血，然恐腸盡肛頭舊損所滲，沿便之一線而來，尾閭不禁， 
滄海易枯，無怪面色萎悴也。治用涼以潤之，黑以止之，固以攝之。槐米（炒）、柿餅（ ）、烏梅（蒸爛）、 
側柏葉（搗汁）、地榆（炒）、百草霜、熟地（杵膏），加煉蜜丸，服效。 
王 氣虛下陷，痔墜腫痛，兼脫肛膿血，用補中益氣湯加槐米、茯苓，外用牡蠣粉、黃柏面安紙上，承 
以布托肛入，數次效。 
某 便燥出血，痔核腫痛。參東垣潤燥通幽二湯，用熟地、生地、桃仁、麻仁、紅花、當歸（酒潤）、 
杏仁、甘草、枳殼，蜜丸。此入血分潤燥結，服效。 

<目錄>卷之七
<篇名>諸蟲論治
屬性：氣化之生蟲也，木朽為蠹，草腐為螢，日氣蒸雨變生螟 。臟腑之生蟲也，肥甘不節，生冷失宜，中脘 
氣虛，濕熱不運，諸 乃生，如發症、龜瘕、疳蟲、屍疰、狐惑、應聲之類。其候心嘈腹痛，面色萎黃，沉默 
嗜眠，食減羸瘦，唇有紅白點，嘔多青綠涎，或專嗜（生米、茶葉、泥螺、瓦灰之類。）此在小兒為多，其 
痛時作時止，其脈忽大忽小，其腹有氣梗起往來，痛定便能食者是。古分五臟蟲形，如心之蟲曰蛔，脾之蟲曰 
寸白，腎之蟲如刀截絲縷，肝之蟲如爛杏，肺之蟲如蠶。諸蟲皆能殺人，惟肺蟲蝕肺，令人癢咳，至咯血聲嘶， 
最為難治。又有三蟲，長蟲、赤蟲、蟯蟲。惟蟯蟲最能病患，治之必於月初，蟲頭向上，空腹先飲肉汁，令其 
聞香，聚而求食，以迂仙丹下之。蟲下淨，乃啜粥止之。蟲性喜甜，得甘則動，得苦則止，得酸則軟，得辛則 
伏。如烏梅丸，連、柏之苦，梅、醋之酸，椒、姜之辣。古法治傷寒蛔厥，理中湯加川椒五粒、檳榔五分。 
髒寒吐蛔，及胃腑咳嘔長蟲出，烏梅丸。胃虛蛔上入膈，理中安蛔丸。諸蟲攻胸急痛，掃蟲煎。蟲齧心痛，貫心 
則死，蕪荑散。蟲痛口流清涎，以烏梅、川椒、姜煎服。腹有蟲積，萬應丸去乾漆。蟲痛腹熱，化蟲丸。蟲痛 
肢冷，集效丸。蟲積堅久，脹痛黃瘦，獵蟲丸。一切蟲積，追蟲丸。元氣實者，木香檳榔丸。虛寒蟲動，嘔瀉 
成疳，溫髒丸。脾疳蟲積，肚大肌消，齦腐生瘡，六味肥兒丸。蟲積嗜生米泥炭等物，為蟲疳，以使君子、榧 
子、檳榔、南星研細，砂糖水調服。蟲血積久，成膈嘔涎，秦川翦紅丸。肺嗽有蟲，骨蒸成瘵，百部膏。屍疰 
傳染，獺肝丸、鰻魚湯。消渴蟲耗陰液，苦楝根白皮一握切焙，加麝香少許，水煎服，則蟲下渴止。殺寸白蟲， 
榧子四十九枚，砂糖水煮。每上旬平日，空心服七枚，七日盡，蟲化水。腹生鱉瘕，白 
馬溺飲之，鱉化水。嘔吐蝦蟲，銅綠煎湯飲之，遂絕。口發言，腹應聲，搗藍汁飲，或服雷丸湯。狐惑症， 
狀類傷寒，起臥不安，四肢沉重，蟲食其髒，上唇生瘡，為惑。必聲啞，宜桃仁湯，或甘草瀉心湯。蟲蝕其肛， 
下唇生瘡，為狐。必咽干，宜苦參湯洗，以雄黃銳散納谷道中。谷道微癢，糞後蛆蟲，宜調補脾胃。四君歸脾 
溫髒等湯。或化 丸，外用楝根白皮煎湯洗之。大腸蟲出，行坐不得，用鶴虱灰五錢，水調服，自愈。小腸濕 
熱，溺竅蟲出，導赤散加使君子、萆 、黃柏。婦人陰蝕蟲癢，用蛇床子煎湯洗，拭乾，內摻桃仁、雄黃等細 
末。渾身虱出，血肉俱壞，飲鹽醋湯，半月即安。陰毛生虱，（虱有八腳，生肉中，出毛孔。）肝腎陰虧， 
內服六味地黃丸，外以白果肉擦之。筋肉化蟲，如蟹走皮膚內作聲，急用雄黃雷丸各一兩，為末，摻豬肉上， 
炙熟，食儘自愈。凡治蟲勢驟急者，行攻逐，如大黃、黑丑、乾漆、檳榔、三棱、莪朮等。蟲去則調其脾胃， 
勢緩者用制伏，如川連、胡連、烏梅、苦參、苦楝、川椒、蕪荑、鶴虱等。脾弱者兼運脾，胃滯者兼消滯。脾 
胃氣強，蟲乃不生，尤宜審髒氣之虛實而治之，毋專恃攻下為也。 

<目錄>卷之七\諸蟲論治
<篇名>諸蟲脈候
屬性：乍大乍小者蟲脈。巢氏曰∶腹痛脈當沉弱，若反洪大者，蛔蟲也。凡蟲痛時作時止，或大痛不可忍，面 
色或青或黃或白，而唇則紅。 

<目錄>卷之七\諸蟲論治
<篇名>附方
屬性：〔攻下〕\x遇仙丹\x 牽牛 檳榔 大黃 三棱 蓬莪朮 木香 共研末，用皂角子研碎煎濃湯，去渣煮， 
麵糊為丸。以茶清下四十丸。 
〔髒寒〕\x烏梅丸\x 見三卷嘔吐。 
〔蛔厥〕\x理中湯\x 見一卷中風。 
〔胃虛〕\x安蛔散\x 見三卷嘔吐。 
〔攻胸〕\x掃蟲煎\x 青皮 小茴 檳榔 榧子肉 烏藥 吳茱萸 烏梅 雄黃 硃砂 前七味，煎好去渣， 
入後二味再煎，攪勻， 
徐徐服之。 
〔貫心〕\x蕪荑散\x 見三卷積聚。 
〔蟲積〕\x萬應丸\x 三棱 莪朮 陳皮 麥芽 使君子 神曲 雷丸 乾漆 檳榔 木香 蕪荑 鶴虱 
胡黃連 砂仁 為末，米醋糊丸，綠豆大。薑湯下。 
〔腹熱〕\x化蟲丸\x 鶴虱（胡粉炒） 苦楝根（不出土者炒） 檳榔（各一兩） 蕪荑 使君子（各五錢） 
枯礬（一錢） 為末水丸。米飲下。 
〔蟲厥〕\x集效丸\x 大黃（炒一兩五錢） 鶴虱 檳榔 訶子皮 木香 蕪荑 乾薑 制附子（各七錢五分） 
蜜丸。烏梅湯下，婦人醋湯下。 
〔蟲積〕\x獵蟲丸\x 蕪荑 雷丸 桃仁 乾漆（炒） 雄黃 錫灰 皂角（燒） 檳榔 輕粉 使君子 
榧子肉 為末，湯浸蒸餅杵丸綠豆大。每服六七分。 
〔蟲積〕\x追蟲丸\x 黑丑（取頭末） 檳榔（各八錢） 雷丸（醋炒） 南木香（各二錢） 為末。用 
茵陳（二兩） 大皂角 苦楝根白皮（各一兩） 共煎濃汁為丸，如綠豆大。壯人服四錢，弱人小兒服錢半。於五 
更時以沙糖水吞下，去惡毒蟲積二三次，以粥補之。 
〔攻下〕\x木香檳榔丸\x 檳榔 木香 鶴虱（炒） 貫仲 錫灰 乾漆（炒） 使君子 輕粉 雷丸 
巴仁 為末，麵糊丸麻子大。每服二十丸。 
〔虛寒〕\x溫髒丸\x 參 術 歸 芍 苓 川椒（炒） 榧子肉 使君子 檳榔 炮姜 吳萸（泡） 為末， 
神曲糊丸。白湯下，或加附子。 
〔脾疳〕\x六味肥兒丸\x 黃連 陳皮 川楝子（炒） 神曲 麥芽（炒） 蕪荑 為末，糊丸麻子大。 
每服二十丸，米飲下。 
〔蟲膈〕\x秦川翦紅丸\x 雄黃（另研） 木香（各五分） 檳榔 三棱（煨） 莪朮（煨） 貫仲（去毛） 
乾漆（炒煙盡） 陳皮（各一兩） 大黃（一兩五錢） 為末，麵糊丸。每服五十丸。 
〔肺蟲〕\x百部膏\x 取百部肥實者酒浸竹刀刮去心皮同款冬 百合 沙參 麥冬 五味 紫菀 貝母 杏仁 
白蜜等熬膏，殺蟲治嗽。 
〔屍蟲〕\x獺肝丸\x 獺肝一具，陰乾為末。水服二錢，日三次， 
治鬼疰傳屍。 
〔傳屍〕\x鰻魚湯\x 鰻魚淡食，治虛損骨蒸，勞瘵屍蟲。 
〔應聲〕\x雪丸湯\x 雷丸一味煎。 
〔狐惑〕\x桃仁湯\x 桃仁（去皮尖，炒） 槐花米（各三錢） 生艾（五錢） 大棗（十枚） 水煎。 
〔狐惑〕\x甘草瀉心湯\x 見三卷痞滿。 
〔外治〕\x雄黃銳散\x 見四卷痢。 
〔調郁〕\x歸脾丸\x 見二卷勞瘵。 
〔蟲蝕〕\x化 丸\x 見本卷脫肛。 
〔濕熱〕\x導赤散\x 見一卷溫。 
〔補腎〕\x六味丸\x 見一卷中風。 

<目錄>卷之七\諸蟲論治
<篇名>蟲脈案
屬性：周 自幼糞後下小白蟲如蛆，肛內微癢。中年時發時止，此得之腸虛受風，宿病再為濕熱迫注，遂至化 ， 
延久未愈。憶友人亦於童年患此，服攻逐殺蟲之劑罔效。後有人令服人乳數月，蟲絕，知徒商逐蟲無濟也。因疏 
溫髒丸，用四君子湯加歸、芍、薏、蓮、川椒、榧實、使君子俱煨、炮姜、檳榔為末，神曲糊丸。空心白湯下， 
輒效。 

<目錄>卷之八
<篇名>調經論治
屬性：婦科首重孕育，孕育先在調經。《素問》曰∶女子二七天癸至，任脈通，太沖脈盛，月事以時下。言天一 
之真精至，月信亦通，乃能孕子。謂之月事者，女子屬陰，其血如潮，應月之盈虧，有常期者也，故謂之經。 
倘一愆期，則失其常度，而諸病生焉。夫任主胞胎，沖為血海，二脈流通，臟腑之血，皆匯注於此。沖任皆奇 
經，而血之生化由脾胃。若七情內損，六淫外侵，兼之飲食勞倦，致脾胃日虧，化源日薄，沖任日衰，神色日 
奪，所重尤在調肝。蓋婦女善郁，木失條暢，枝時萎悴，肝不藏血，經之所由不調也。然不調之中，有先期， 
有後期，有錯亂，有痛經，有倒經，有居經，有淋瀝不斷，有枯閉不通。經不准，必不受孕，然參前數日受孕 
者首之。當經行，食禁生冷，藥忌寒涼，以血得寒則凝澀不行，不慎禁忌，則腹痛瘕泄，亦致不調。且血隨氣 
行，經不調多由於氣，丹溪謂∶經來成塊者，氣之凝也；將行作痛者，氣之滯也；行後作痛者，氣血虛也。先 
期而來者血熱，後期乃至者血虛，亦無不由氣也。錯經妄行者，氣之亂也；色淡者，虛而夾水也；紫者氣之熱， 
黑者熱甚也；乍少乍多，淋瀝不斷者，氣不攝血也。故調經必兼氣藥，更若髒損經閉，則由悲傷肺，憂傷心， 
思傷脾，怒傷肝，房勞傷腎。肺傷則氣陷血脫，心傷則驚悸盜汗，脾傷則食減肌瘦，肝傷則發焦筋痿，腎傷則 
淋帶骨蒸，甚至嗽熱泄瀉。沖任虧敗，源涸流竭，如《素問》雲∶二陽之病發心脾，有不得隱曲，其在女子為 
不月。夫心主血，脾統血，思慮過度，所願不遂，郁而成損，則先經閉而後干嗽，累月經年，遂成干血勞瘵， 
治難措手矣。古謂經前勿補，經後勿瀉，此為經期腹痛者言之。其實調經之要，務令血氣和平，自然經准受孕。 
如陽太過則先期，原因有火，然虛而生火，仍當養營攝血。亦有無 
火而先期，或補中氣，或固腎關，不宜過用寒涼也。陰不及則後期，本屬血虛，然有血熱而燥瘀者，宜清補。亦 
有血逆而留滯者，宜疏利，毋庸預執溫補也。其陰陽乖亂，錯經妄行；或由火邪搏營，遲早互見；或由經氣舛 
逆，口鼻上沖；務審其虛實寒熱而調之。至於經期前後腹痛，虛實懸殊，經未行而先痛者，血為氣滯，經通 
則痛自除。經已行而猶痛者，沖脈本虛，血去則痛益甚。滯者理其氣，溫而行之；虛者培其營，峻以填之。 
設淋瀝不止，必固以攝之。亦有腹愈痛經愈多，至痛欲死者，系火搏於血，治宜行血，如芎、歸等。斂血，如 
芩、芍等。理脾，如苓、術等。以益母破氣中之血，以延胡破血中之氣，以香附開其郁，虛者加人參。理脾則 
血有統，破結則火痛悉除。故調經莫如八珍湯加益母、延胡。其經閉不行，肥人多痰塞，導痰湯加川芎、川連。 
瘦人多鬱火，四物湯加丹皮、山梔、澤蘭。因脾胃虧而食少者，旺其運納之權。歸芍異功散。因肝腎虧而骨 
蒸者，壯其營陰之本。地黃湯去萸、澤，加龜板、五味子。因思慮郁損心脾者，歸脾丸、小營煎。因勞嗽咳 
傷肺氣者，劫勞散、紫菀湯。或溫養下焦，熟地、沙苑子、杜仲、龍眼、芡實、鹿角膠。或宣通奇脈，杞子、 
牛膝、當歸、澤蘭、茯神、香附。若枯閉日久，輕用破血通經，則愈枯其枯矣。又有經後發熱倦怠，兩目如帛 
蔽不明，此脾腎精華不能上注於目也。朝用補中益氣湯，夕用地黃丸加杞子。至於七七數盡，當斷不斷，或因 
氣血有餘，若已斷復來者，即為崩漏。宜固攝沖脈，大補元煎加續斷、阿膠、海螵蛸、菟絲。年高經或大行， 
腹痛不止者危。 

<目錄>卷之八
<篇名>經閉論治
屬性：潔古曰∶經言月事不來者，胞脈閉也。胞脈屬於心，絡於胞中，今氣上迫肺，心氣不得下通，故月事 
不來。先服降心火之劑，如芩連四物湯、三和湯去硝黃。後服局方五補丸。後以衛生湯治脾養血也。李氏論經 
閉有二∶曰血滯血枯。如經行時余血一點未淨，或外感風寒，內傷生冷，七情鬱結，為痰為瘀，凝窒經絡， 
為血滯。或經盡後，勞傷沖任，咳嗽骨蒸，火逼水涸，為血枯。 
血滯經閉，如當歸散、元歸散以破瘀，加味導痰湯以滌痰，滯去則經通。若血枯經閉，多主傷肝。《素問》雲∶ 
有病胸脅支滿，妨於食，病至則先聞腥臊臭，出清液，先唾血，四肢清，目眩，時時前後血，病名血枯。此 
得之年少時有所大脫血，若醉入房中，氣竭肝傷，故月事衰少不來也。治以四烏 骨、一蘆茹，二物併合之， 
丸以雀卵，大如小豆，日干。以五丸為後飯，飲以鮑魚汁。利腸中及傷肝也。蓋胸脅支滿，肝病也。妨食、肝 
病傳脾也，故聞腥臊臭，出清液，肝病肺乘也。故唾血，四肢清，目眩、肝血傷矣。蘆茹即茜根，能散血。 
後飯，先藥也。鮑魚汁利腸垢，和肝傷，取臭穢以佐烏 骨辟宿瘀也。有因飲食勞倦，損傷脾胃者。節齋雲∶只 
宜補養脾胃。白朮為君，茯苓、芍藥為臣，佐以黃 、甘草、陳皮、麥芽、川芍、當歸、柴胡。脾能生血， 
經自行矣。有因思郁致損心血者，寇宗 雲∶童男室女，積想在心，思慮過度，男則神色消散，女則月水先閉。 
蓋憂愁思慮，多傷心脾，故神衰食減。火炎爍金，肺金燥，腎水絕，木氣失榮，四肢干痿，五臟傳遍，死矣。能 
改易心志，用藥扶持，宜柏子仁丸、澤蘭湯。益陰制火，忌青蒿、虻蟲等涼血行血。凡經閉因血滯者，多凝瘀 
積痰，牛膝散、導痰湯。若胃熱消渴，津液燥竭，玉燭散。若思郁成損，歸脾湯。潮熱骨蒸，加味逍遙散加熟 
地、龜板。室女經行復閉，羸熱成勞，肝脈弦出寸口上魚際者，急與婚配。宜加味小柴胡湯。若干嗽，地黃湯 
去丹、澤。加甜杏仁、五味、白芍、貝母。婦人經少漸閉，五心煩熱，肌削脈數，乃陰虛陽乘，當養血益陰。 
人參固本丸。下利而經斷者，利止經自來，若脈微澀，雖經止二三月不行，亦非胎，養血經自行也。 
〔經早〕先期至者主血熱。加味四物湯添鮮藕、紅棗。立齋分肝經血燥者，加味逍遙散。脾經郁滯者， 
歸脾湯。肝經怒火者，加味小柴胡湯。血分有熱者，加味四物湯。勞役動火者，補中益氣湯。景岳分血赤膿紫， 
脈洪多火而經早者，清化飲。微火陰虛，內熱動血者，保陰煎。脈證無火，心脾不攝，經亦早者，小營煎、七 
福飲，加杜仲、五味子。若一月二三至者，乃氣血敗亂。當調其寒熱虛實，不得以經早血熱概之。大約血熱者， 
腹多不痛，其 
來必多。固經丸加生地黃、芍藥。 
〔經遲〕後期至者主血虛。加味五珍湯。立齋分脾經血虛者，人參養營湯。肝經血少者，地黃湯。氣血 
俱弱者，八珍湯。景岳分血淡不鮮，脈微遲無火而後期者，大營煎。亦有陰火內爍，血本熱而仍後期者， 
乃水虧血少，加味四物湯、地黃丸。過期作痛者，氣血兩虛，八珍湯加木香。肥人過期色淡為痰。二陳湯加 
芎、歸、貝母。大約血虛者，腹多空痛，脈大無力或濡細。八物湯加香附。 
〔經亂〕遲早無定，乍前乍後，多因心肺虛損，滋血湯。或因受驚，氣亂經亦亂者，茯神、棗仁、柏子 
仁、麥冬、下歸附丸。或氣盛於血，不受孕者，抑氣散。景岳分三陰虧，兼陽虛者，大營煎去牛膝。憂思損 
心脾者，歸脾湯、七福飲。食少脾不健運，宜溫燥者，理中湯、六君子湯。脾虛不攝，為淋漏者，保元湯加杜 
仲、芡實、牡蠣。肝虛不藏，多驚惕者，補肝散去獨活、木瓜，加茯神。情志不遂，肝脾氣結，經期亂者， 
逍遙飲。 
〔經痛〕有經前身痛拘急者，散其風，越痛散加秦艽。有經前腹痛畏冷者，溫其寒。調經飲加姜、桂、 
茴香。氣滯者，行其滯，加味烏藥湯。血瘀者逐其瘀，通瘀煎。氣血 結者，理其絡，失笑散。 瘕痞脹者， 
調其氣血，交加地黃丸。虛寒急痛者，溫其里，五物煎。痛在經後者，補其虛，八珍湯加香、砂。一切心 
腹攻築，脅肋刺痛，月水失調者，和其肝，元胡索散加枳殼。經滯臍腹，痛不可忍者，導其壅，琥珀散，從 
《本事方》改訂，並治產後惡露不快，血上搶心，迷悶不醒，氣絕欲死。《金匱》雲∶婦人腹中痛，當歸芍 
藥湯主之。此補中瀉木。又雲∶婦人腹痛，小建中湯主之。此亦補脾伐肝之意。 
〔經色〕凡經以色紅為正，其紫者風也，四物湯加荊、防、白芷。黑者熱甚也，四物湯加芩、連。紫黑 
兼腹痛者，氣血並也，四烏湯加蓬術、川連。不痛者，但加川連。淡白者，虛而兼帶也，芎歸湯加參、 、術、 
芍。赤白兼臍腹冷痛者，虛寒也，伏龍肝湯。如米泔水，如屋漏水，或帶黃，混濁模糊者，濕痰也，六君子湯 
加蒼朮、香附。如豆汁者，熱也，四物湯加丹參、丹皮。成 
塊成片者，血隨氣凝，或風冷乘之也，通瘀煎去澤瀉。風入胞門，忽崩鮮血，一味防風丸、旋夏花湯下。 
〔倒經〕經期氣逆，直犯清道而為吐衄，折其逆勢而調之。用山梔、丹皮、生地、丹參、白芍、蘇子、 
鬱金、童便。或用四物湯和韭汁，童便服。因怒火傷肝致逆者，龍膽、丹皮、青皮、黃芩、白芍、山梔。 
因心氣不足，衄血面黃者，茯苓補心湯。 
〔居經〕三月一行為居經，俗名按季。或由脈微，氣血俱虛。或由寸口脈微而澀，少陰脈微而遲。或由 
陽脈浮大，陰脈反弱。又一歲一行者為避年，此因稟受不齊，勿與經閉同治。 
〔淋瀝不止〕症多氣不攝血，止經湯加參、 。子宮虛寒淋瀝，膠艾四物湯。血分有熱不斷，蒲黃散。 
〔乍多乍少〕經水過多，當歸飲。過多淋瀝，膠艾四物湯，或保元湯。經水澀少，四物加葵花湯。 

<目錄>卷之八\經閉論治
<篇名>調經脈候
屬性：尺脈滑，血氣實，婦人經脈不利。少陰脈弱而微，微則少血。寸口脈浮而弱，浮則為虛，弱則無血。脈 
來狀如琴弦，苦少腹痛，主月水不利，孔竅生瘡。肝脈沉，主月水不利，腰腹痛。尺脈來而斷續者，月水不利， 
當患小腹引痛，氣滯上攻胸臆。腎脈微澀，為不月。 

<目錄>卷之八\經閉論治
<篇名>附方
屬性：〔氣血〕\x八珍湯\x 見一卷中風。 
〔痰阻〕\x導痰湯\x 見一卷中風。 
〔補血〕\x四物湯\x 見一卷中風。 
〔補脾〕\x歸芍異功散\x 異功散見中風，此加歸、芍各二錢。 
〔補腎〕\x六味地黃湯\x 見一卷中風。 
〔心脾〕\x歸脾湯\x 見二卷勞瘵。 
〔心脾〕\x小營煎\x 歸 地（各二錢半） 白芍 杞子 山藥（各二錢） 炙草（一錢） 茯神 棗仁（各二錢） 
〔勞嗽〕\x劫勞散\x 見二卷咳嗽。 
〔咳傷〕\x紫菀湯\x 見二卷肺癰。 
〔升補〕\x補中益氣湯\x 見一卷中風。 
〔固攝〕\x大補元煎\x 見一卷中風。 
〔降火〕\x芩連四物湯\x 四物湯加芩、連。 
〔心火〕\x三和湯\x 地 芍 歸 芎 芩 梔 翹 草 大黃 朴硝 薄荷 等分，水煎。 
〔氣血〕\x五補丸\x 參 地 苓 牛膝 地骨皮 等分，蜜丸，酒下。 
〔氣血〕\x衛生湯\x 歸 芍（各二兩） 黃 （三兩） 炙草（一兩） 每服半兩，水煎。 
〔破瘀〕\x當歸散\x 歸 芍 劉寄奴 枳殼 延胡 沒藥 等分為末。酒下二錢。 
〔破瘀〕\x元歸散\x 元胡索 當歸 每服三錢，加姜煎。 
〔通補〕\x柏子仁丸\x 柏子仁 牛膝 卷柏（各五錢） 澤蘭葉 續斷（各一兩） 熟地（三兩，酒煮杵成膏） 
蜜丸。 
〔通補〕\x澤蘭湯\x 澤蘭葉（三兩） 歸 芍（各一兩） 甘草（五錢） 每服五錢，水煎。 
〔通瘀〕\x牛膝散\x 牛膝（一兩） 歸 芍 桂 丹 桃仁 延胡 木香（各七錢五分） 為末。每 
服三錢，酒調。 
〔瀉熱〕\x玉燭散\x 見六卷腹痛。 
〔肝燥〕\x加味逍遙散\x 見一卷火。 
〔肝怒〕\x加味小柴胡湯\x 小柴胡湯見一卷溫，此加麥冬、生地各二錢。 
〔益陰〕\x固本丸\x 見一卷中風。 
〔血熱〕\x加味四物湯\x 四物湯加 丹 梔 柴 
〔火熱〕\x清化飲\x 地 芍 丹 芩 苓 麥（各二錢） 石斛（一錢） 如小水赤熱，怒火動血，加黑山梔。 
夜熱，加地骨皮。 
〔內熱〕\x保陰煎\x 見五卷痙。 
〔心脾〕\x七福飲\x 見三卷郁。 
〔經多〕\x固經丸\x 黃藥 白芍（各三兩） 黃芩（二兩） 炙龜板（四兩） 樗根皮 便制香附（各一兩半） 
酒糊丸桐子大。每服五七十丸，白湯下。 
〔氣血〕\x加味八珍湯\x 八珍湯加 柴胡 黃 （各五分） 香附 丹皮（各八分） 
〔血虛〕\x養營湯\x 見二卷勞瘵。 
〔經遲〕\x大營煎\x 見三卷關格。 
〔痰阻〕\x二陳湯\x 見一卷中風。 
〔虛痛〕\x八物湯\x 地 芍 歸 芎 延胡 苦楝（各一錢） 木香 檳榔（各五分） 
〔經亂〕\x滋血湯\x 參 苓 山藥（各一錢） 芎 芍 地（各八分） 
〔氣亂〕\x歸附丸\x 當歸（四兩） 香附（八兩童便浸透曬乾，再加酒醋鹽薑汁制） 為末，醋糊丸。空心， 
砂仁湯下三錢。血虛加熟地，寒加桂、附。 
〔氣盛〕\x抑氣散\x 香附（四兩） 陳皮（一兩） 茯神 甘草（各五錢） 為末。開水下二錢。 
〔脾虛〕\x理中湯\x 見一卷中風。 
〔補脾〕\x六君子湯\x 見一卷中風。 
〔脾虛〕\x保元湯\x 見一卷火。 
〔肝虛〕\x補肝散\x 地 術（各一兩） 棗仁 獨活（各四兩） 歸 芎 味 山藥 山萸 木瓜（各五錢） 
為末。每服五錢，加棗煎。 
〔情志〕\x逍遙飲\x 熟地（三錢） 當歸 棗仁（各二錢） 茯神 白芍（各錢半） 陳皮（八分） 遠志（五分） 
炙草（一錢） 氣虛加人參。 
〔風痛〕\x越痛散\x 虎骨 歸 芍 術 苓 草 防 芷 續斷 本（各三錢） 附子（八分） 
每服五錢，水煎。 
〔寒痛〕\x調經飲\x 當歸 牛膝（各三錢） 制香附（二錢） 茯苓 青皮（各錢半） 山楂（炒二錢） 水煎。 
脹悶加濃朴、砂仁。氣滯加烏藥。 
〔行滯〕\x加味烏藥湯\x 烏藥 砂仁 木香 元胡索（各一兩） 香附（二兩） 炙草（一兩半） 為末。每服 
七錢，姜三片，水煎。 
〔逐瘀〕\x通瘀煎\x 見五卷厥症。 
〔理絡〕\x失笑散\x 見六卷胃脘疼。 
〔氣血〕\x交加地黃丸\x 生地（一斤，搗汁浸生薑渣） 生薑（一斤，搗汁浸生地渣） 香附（八兩） 
人參（一兩五錢） 桃仁（二兩） 延胡索 當歸 川芎 白芍 沒藥 木香（各一兩五錢） 糊丸。 
〔溫里〕\x五物煎\x 熟地 當歸（各二錢） 白芍（錢半） 川芎 肉桂 
（各一錢） 
〔和肝〕\x延胡索散\x 延胡索 歸 芍 乳 沒 蒲黃 桂心（各一錢） 為末。每服三錢，溫酒下。 
〔導壅〕\x琥珀散\x 三棱 莪朮 赤芍 劉寄奴 丹皮 熟地 當歸 官桂 延胡索 烏藥 前五味， 
用烏豆一升，姜半斤切，醋焙乾，入後藥研。每服二錢，溫酒下。一方有琥珀。 
〔腹痛〕\x當歸芍藥湯\x 當歸 白芍 川芎 茯苓 澤瀉（各一錢） 
〔腹痛〕\x小建中湯\x 見一卷傷風。 
〔紫黑〕\x四烏湯\x 四物湯加 烏藥 香附 甘草 
〔經淡〕\x芎歸湯\x 川芎 當歸 
〔腹痛〕\x伏龍肝湯\x 見四卷痢症。 
〔風襲〕\x一味防風湯\x 防風 研，醋丸。每服二錢半，蔥白湯下。 
〔通絡〕\x旋復花湯\x 見二卷痰飲。 
〔衄血〕\x茯苓補心湯\x 茯苓（六錢） 桂枝（三錢） 甘草（二錢） 紫石英（一兩） 麥冬 人參（各五錢） 
大棗（四枚） 赤小豆（一合） 水煎，日三服。 
〔淋瀝〕\x止經湯\x 四物湯（各一錢） 白朮 黃芩 阿膠 蒲黃 柏葉（鹽水炒。各七分） 香附（一錢） 
砂仁 甘草（各五分） 姜（三片） 水煎。 
〔淋瀝〕\x膠艾四物湯\x 熟地 白芍（各一錢） 當歸 艾葉（各七分半） 阿膠 川芎 甘草（各五分） 
水煎。 
〔血熱〕\x蒲黃散\x 黃芩（五分） 當歸 柏葉 蒲黃（各四分） 生薑 艾葉（各一分） 生地（二錢四分） 
伏龍肝（一錢二分） 研末，水煎服。 
〔經多〕\x當歸飲\x 地 芍 歸 芎 黃芩 白朮 如久不止成血崩者，加 阿膠 山梔 地榆 荊芥 
甘草 水煎服。 
〔經少〕\x四物加葵花湯\x 地 芍 歸 芎 紅葵花（各二錢） 一方加紅花、血見愁。 

<目錄>卷之八\經閉論治
<篇名>調經脈案
屬性：李氏 月事兼旬再至，小腹痛脹，面黃食減，手足心熱，口微渴，脈虛促。此脾肝腎陰虧損症也，延 
成勞熱則難治。暫用阿膠四物湯∶潞參、熟地砂仁末炒。各三錢、當歸、白芍（酒炒），各 
（二錢），川芎（八分）。阿膠（水煨二錢），麥冬、山梔、續斷（俱炒。各錢半）、香附（童便炒，二錢）。 
四服諸症俱減。改用八珍湯去白朮，仍加阿膠、麥冬，脈較和，食較進。後專用潞參（五錢）、龍眼肉（二錢） 
煎服，味甘生液。又用歸脾丸加白芍、香附常服，經始調。 
殷氏 年少脈勻，主無病，尺中虛，必月信後期，溺後白淫，非不孕之體。據述經前不痛，但遲，後 
色淡，平時白帶耳。治宜補氣以培營之源，攝下以固腎之滑。用秘元煎∶人參、茯苓、白朮、炙草、棗仁、山 
藥、芡實，加當歸、白芍、杜仲、何首烏，服之可孕。 
沈氏 按月倒經，血出鼻口。此由肝火上迫，不循常道。宜抑肝火，導歸沖任，可使下行，此即搏躍過 
顙之理。擬四物湯去川芎，其當歸用醋制，加生熟山梔（各二錢）、丹皮（二錢）、黃芩、枳殼（各錢二分）、 
降香、甘草（各一錢）、鬱金（五分）。每月經前服四劑，後得轉逆為順。 
肖氏 經前腹痛，經後淋瀝，脹滿食減，脈虛小。系沖任血滯，而主治宜在脾。用香附（姜制）、砂仁、 
茯苓、白朮、炙草、當歸、白芍（桂木炒）、木香、延胡（酒炒）、杜仲（薑汁炒）、續斷，神曲糊丸。姜 
湯下，一料宿 愈而獲孕。 
徐氏 積年痛經，屬血中氣滯。用調經飲∶當歸、牛膝、制香附、茯苓、山楂肉、加烏藥、小茴香。 
痛止後，因夾虛遲早不調，用芎歸六君子湯加益母膏、白芍、香附、紅棗而經調。 
李氏外家 年二十以來天癸未通，其夫懼不能孕育。予謂此稟受陰氣不足也，但多服六味地黃丸，陰氣充經 
脈自行，後生數子。 
陳氏 性偏不育，脈沉澀，氣急痰悶，經閉三載。當先調暢肝鬱，三因七氣湯∶半、朴、苓、蘇，加當 
歸、香附、鬱金、合歡、玫瑰二花煎。隨用平調肝腎。甘杞子、沙苑子、補骨脂、牛膝、當歸、制首烏、益母 
霜，意取溫行，不十服經行矣。 
吳氏 結 數載，經閉年余。入夏氣泄，脈微弦少力，肌削神疲。平昔胃納不多，而沖脈隸於陽明， 
謂之血海。因陽明生化不足，故月事不以時下也，症成下損，並無瘀阻，切忌通經，治先調補胃陰以生液。潞 
參（三錢）、山藥（炒）、茯神、棗仁、白芍、當歸、杞子（俱炒。各二錢）、五味（焙五分）、麥冬（一錢）、 
湘蓮、南棗（各十枚）。十服，食 
味頗甘，精神較爽，前劑去麥、味，參入澤蘭。湯用潞參、山藥、茯神（各三錢）、熟地（炒，一錢）、 
白芍、當歸（各二錢）、澤蘭、甘草（各一錢）、牛膝（酒蒸，六分），益母膏（三錢）沖，服甚適，所慮 
節交夏至，症必變重耳。 

<目錄>卷之八
<篇名>崩漏論治
屬性：崩者血暴下成塊，如山冢 崩。漏者經綿延不止，如漏卮難塞。《素問》曰∶陰虛陽搏謂之崩。又曰∶ 
陰絡傷則血內溢，蓋血行絡中，匯於沖脈。沖為血海。非陽盛搏陰，致損內絡則不至橫決而下。且心主血， 
脾統血，肝藏血，凡憂思怒勞，激動五志之火，皆能損絡，使沖任任主胞胎失守，致經血暴注，久而不止，謂 
之崩中。《良方》亦謂婦人崩中，由臟腑虛，沖任亦虛，不能約制其經血，或陽搏陰，熱傷沖任，血得熱則流 
溢，甚至昏仆。其脈疾小為順，洪大為逆。大法當調補脾胃。《濟陰綱目》曰∶崩漏屬氣虛，不能約制，則宜 
補氣，其為熱乘者，則涼血。不當混言調補脾胃，嘗析而言之，有臟腑及沖任陽虛者，有臟腑及沖任陰虛者， 
有陰虛兼陽亢者，有初損臟腑，久崩久漏，屢傷沖任，以致絡虛不能攝血者。概言調脾胃，尚未切中 要。 
昔東垣治崩，亦言大補脾胃，升降氣血，以氣血為脾胃所生，且沖脈隸在陽明耳。經既明言絡傷血溢，得 
不堤防約束，為之彌縫其隙乎。如阿膠、雞血藤膏、赤石脂、紫石英等。惟血中有滯氣，臍腹隱痛者，不宜驟 
用固澀，變成腫脹，須參經旨，通因通用。用益母、香附、澤蘭、白芍、延胡索、海螵蛸、歸尾等。和其氣 
而血自調。按《產寶》分陰崩陽崩，受熱而赤，謂之陽崩；受冷而白，謂之陰崩。赤屬血熱，白屬氣虛。然 
崩中日久，則為白帶，如此直須補攝。用杜仲、續斷、芡實、牡蠣、沙苑子、菟絲子等。勿令延至髓枯精竭。 
宜人參、熟地黃、杞子、茯神、鹿膠、五味、蓯蓉、當歸等。藥用大劑，填塞下元。 
東垣論氣陷血脫，法當升舉。 
立齋論崩之患，或因脾虛不能攝血，或因肝火迫血妄行；或暴怒傷肝，血熱沸騰；或脾經鬱火，血不歸 
經；或悲傷心包，血乃下脫。治法，脾經虧損者，六君子湯加芎、歸、柴胡。脾氣虛 
陷者，補中益氣湯加酒炒白芍。肝經有火者，四物湯加柴胡、山梔、丹皮，怒火傷肝者，小柴胡湯加山梔、丹、 
芍。肝經風熱者，加味逍遙散。思郁傷脾者，歸脾湯加山梔。悲傷心包者，四君子湯加柴、梔、升麻。故先哲 
論下血，須用四君子湯收功，所謂血脫益氣也。凡大脫血後，急用獨參湯。其發熱咳嗽脈數，乃元氣虛弱假熱 
之象，尤當加用人參之類調補脾元。以無形之氣，生有形之血，所謂陰從陽長也。若脈虛大，察其有胃氣， 
受補則可救，不可誤投寒涼，復傷生氣。其治因怒血崩，面青黃或赤，為肝木製脾土。以小柴胡湯合四物湯。 
治肝脾鬱火，血崩乳腫脅痛，逍遙散加酒炒龍膽、山梔。再用歸脾湯加山梔、貝母。治崩症，身熱頭暈，食少吐 
痰，用八味丸而愈。後因勞役復發，脈洪大，按之微弱，此無根之火，內虛寒，外假熱，用十全大補湯一劑 
漸減。又服八味丸愈。其崩久脾胃虛寒，肢冷腹痛，先用附子理中湯，再用歸脾湯、補中益氣湯愈。過服寒涼， 
腹悶煩躁，脈洪而虛，急用八珍湯加炮姜。以溫補之，緩則不救。 
元禮論崩中，或清或濁，或純下瘀血，甚則頭目昏暈，四肢厥冷，並宜膠艾湯、咽震靈丹。佐以三灰散， 
或以童便煎理中湯。血崩腹痛，人疑惡血未淨，及見血色瘀晦，愈信惡血，不敢止截。豈知經血出絡，一停即成 
黯色，未必盡為瘀熱，又焉知瘀之不為虛冷乎！且瘀而腹痛，血行則痛止。崩而腹痛，血住則痛止。宜芎歸湯 
加熟附、乾薑各五分。止其血而痛自止。武叔卿以此非崩久氣脫者不可用。 
《千金》治崩淋帶下，用小牛角 散。若積冷崩中，去血不止，腰背痛，四肢重，虛極者，大牛角 散。 
《本經》雲∶牛角 下瘀血閉血。女人帶下血崩，燔之酒服。寇宗 疏雲∶燒灰，主婦人血崩便血血利。虛 
人以獨參湯，保元湯送下。崩中去血不斷，用角腮鹿茸散。崩中赤白，或如豆汁，伏龍肝湯。 
《醫通》治崩漏過多，補瀉不應者，用牛角腮 存性，酒服二三錢。虛寒血色稀淡者，牛角腮同鹿茸 
服，尤妙。崩漏經年不止者，用蓮房五枚燒存性，香附二兩炒黑，為細末。空心陳酒下二錢。風入胞門，忽 
下鮮血者，一味防風丸、旋復花湯下。崩漏 
初起，不問虛實，荊芥四物湯。肝經虛熱，奇效四物湯。因怒動血，養血平肝散。勞心過度，柏子仁湯。漏 
下傷胎，膠艾四物湯。脾虛惡食，當歸芍藥湯。血脫氣陷，益胃昇陽湯。赤白崩帶，艾附湯。虛寒崩漏不止， 
丁香膠艾湯。崩漏漸成虛羸，鹿茸散。崩中諸藥不愈，牡蠣丸。年高而崩者，法在不治。凡崩症，多用醋炒荊 
芥、升麻，醋能收斂故也。五灰、十灰諸散，藥用 炒者，紅見黑則止也。紅為火象，黑為水色。血症多兼 
黑藥，水能遏火之義。或用鹿茸丸。 
景岳治血熱妄行，保陰煎，或加減一陰煎。火盛迫血，徙薪飲加續斷、丹參。脾腎虛寒，兼嘔兼溏瀉而畏 
寒，理陰煎，或理中湯。脾腎陰氣不固，固陰煎，或秘元煎。陽虛脫陷，四維散。血脫氣竭，獨參湯，或當 
歸補血湯。血滑不禁，龍骨散加人參。血臭脈滑者多火，宜從清涼。血腥清寒，脈細者多虛，必須溫補。 
景岳又雲∶血崩來如潮湧，明是熱勢妄行，然又不可用寒治。蓋寒則血凝，而熱郁於內，治宜清補，兼 
為升提，血自循經，經自攝血，而又不可驟止也。宜地黃、阿膠、白芍、麥冬、桑耳灰、木耳灰之屬。久則 
多虛寒，又宜溫補脾胃。 
《女科纂要》雲，崩宜理氣、降火、升提。漏宜養氣補火，或兼制火。凡崩漏不可多用寒涼，致傷脾胃， 
不能攝血歸源，是速其危也。 

<目錄>卷之八\崩漏論治
<篇名>崩漏脈候
屬性：漏下赤白不止，脈小虛滑者生，數盛者死。漏下赤白，日下血數升許，脈急疾者死，遲者生。尺脈急而 
弦大，風邪入少陰經。女子漏下赤白，脈浮者死。凡五臟俱虛，五色雜下，謂之五崩∶肺虛色白如涕，心虛色 
赤如絳，脾虛色黃如爛瓜，肝虛色青如藍，腎虛色黑如肝血。 

<目錄>卷之八\崩漏論治
<篇名>附方
屬性：〔脾虛〕\x六君子湯\x 見一卷中風。 
〔氣虛〕\x補中益氣湯\x 見一卷中風。 
〔血虛〕\x四物湯\x 見一卷中風。 
〔怒火〕\x小柴胡湯\x 見一卷溫。 
〔血熱〕\x加味逍遙散\x 見一卷火。 
〔思郁〕\x歸脾湯\x 見二卷勞瘵。 
〔益氣〕\x四君子湯\x 見一卷中風。 
〔補火〕\x八味丸\x 見一卷中風。 
〔虛寒〕\x十全大補湯\x 見一卷中風。 
〔虛寒〕\x附子理中湯\x 見一卷中風。 
〔煩躁〕\x八珍湯\x 見一卷中風。 
〔崩中〕\x膠艾四物湯\x 見本卷調經。 
〔肢厥〕\x震靈丹\x 禹餘糧 赤石脂 紫石英 代赭石（各四兩）入淨鍋中，鹽泥封固， 研。入乳香 
沒藥 辰砂（各一兩） 五靈脂（二兩） 米糊丸。 
〔止澀〕\x三灰散\x 棕灰 絹灰 血餘炭 
〔厥冷〕\x理中湯\x 見一卷中風。 
〔補血〕\x芎歸散\x 川芎 當歸 
〔寒崩〕\x小牛角 散\x 牛角 （一枚燒赤） 鹿茸 禹餘糧 當歸 乾薑 續斷（各二兩） 
阿膠（三兩） 烏 骨 龍骨（各一兩） 赤小豆（六合） 為末，溫酒調服方寸匕。 
〔積冷〕\x大牛角 散\x 牛角 乾薑 當歸 續斷 龍骨 禹餘糧 生地 桑耳 白朮 赤石脂 礬石 
人參 附子 蒲黃 防風 
〔不止〕\x角 鹿茸散\x 牛角 鹿茸 當歸 續斷 阿膠 甘草 地榆 丹參 地黃 川芎 赤石脂 
龜甲 柏子仁 
〔嘔痛〕\x伏龍肝湯\x 見四卷痢。 
〔鮮血〕\x旋復花湯\x 見二卷痰飲。 
〔初崩〕\x荊芥四物湯\x 即四物湯加荊芥、條芩、香附各一錢，水煎。一方加地榆，一方並加阿膠、艾葉。 
〔虛熱〕\x奇效四物湯\x 四物湯加阿膠，名婦寶丹。此再加艾葉、黃芩炒各一錢。 
〔因怒〕\x養血平肝湯\x 歸 芍 香附（各二錢） 青 柴 芎 地 
（各八分） 甘草（五分） 
〔勞心〕\x柏子仁湯\x 柏子仁 香附 川芎 鹿茸（酒蒸焙） 茯神 當歸（各錢半） 續斷（二錢） 
阿膠 遠志（各一錢） 炙草（五分） 加姜煎。 
〔脾虛〕\x當歸芍藥湯\x 黃 （錢半） 白朮 蒼朮 當歸 白芍（各一錢） 陳皮 熟地（各五分） 
生地 炙草（各三分） 柴胡（二分） 水煎。 
〔脫血〕\x昇陽益胃湯\x 見七卷便血。 
〔崩帶〕\x艾附湯\x 艾葉 制香附 
〔漏水〕\x丁香膠艾湯\x 當歸（錢二分） 芍 地（各三分） 川芎 丁香（各四分） 艾葉（一錢） 
阿膠（六分） 水煎。 
〔虛脫〕\x鹿茸散\x 鹿茸（酥炙，一兩） 龍骨 鱉甲（酥炙） 熟地 白芍 白石脂 烏 骨（炙黃） 
續斷（各二兩） 蓯蓉（一兩） 
〔虛脫〕\x鹿茸丸\x 鹿茸（燎去毛，酥炙） 赤石脂 禹餘糧（各一兩） 當歸 地黃 續斷（各二兩） 
附子 艾葉 柏葉（各五錢） 為末酒糊丸。 
〔固澀〕\x牡蠣丸\x 牡蠣火 ，研細，醋調丸。再 紅研細，用醋調艾末熬成膏，和丸桐子大。每服五十 
丸。 
〔固澀〕\x五灰散\x 蓮蓬殼 黃絹 血餘 百草霜 棕皮（俱燒灰） 山梔 蒲黃（俱炒） 黑墨 血竭 
為細末調服，或煉蜜為丸。米飲下五十丸。 
〔固澀〕\x十灰散\x 黃絹 馬尾 藕節 艾葉 赤松皮 蒲黃 蓮蓬殼 油發 棕櫚 綿花（俱燒灰） 
研細，醋煮，米汁為丸。 
〔血熱〕\x保陰煎\x 見五卷痙。 
〔血熱〕\x加減一陰煎\x 見四卷怔忡。 
〔火盛〕\x徙薪飲\x 見七卷淋濁。 
〔脾腎〕\x理陰煎\x 見二卷咳嗽。 
〔滑泄〕\x固陰煎\x 見二卷脫。 
〔不固〕\x秘元煎\x 見四卷三消。 
〔陽虛〕\x四維散\x 見三卷飲食。 
〔氣虛〕\x獨參湯\x 人參一味煎。 
〔氣血〕\x當歸補血湯\x 黃 （炙一兩） 當歸（酒洗二錢） 水煎服。 
〔血滑〕\x龍骨散\x 龍丹（ ） 當歸 制香附（各一兩） 棕毛灰（五錢） 為細末。每服四錢，空心米 
湯下。 

<目錄>卷之八\崩漏論治
<篇名>崩漏脈案
屬性：杭氏 崩漏日久，近添腹痛。醫疑孀居氣悒失調，用失笑散破血中氣滯，加阿膠、歸、芍熄風和營。究竟 
腹痛未止，淋瀝益加，血如豆汁。晡時神倦火升，陰絡既傷，奇脈不固，虛陽易炎，左部虛不受按，右部浮大 
少力。治宜固攝沖任，兼鎮虛陽。赤石脂（二錢）、五味（五分）、龍骨（ ）、丹皮（各錢二分）、 
杜仲（鹽水炒）、熟地（砂仁蒸）、白芍、山藥（俱炒。各二錢）、釵石斛、茯神（各三錢）、蓮子（十五粒）、 
雞血藤膏（二錢）、四服淋痛已止。去石脂、龍骨，加杞子（焙，一錢五分）、龜甲心（炙，三錢），虛火亦 
除。沖任為奇經，崩久不止，必固奇經之藥，雞血藤膏用以引入陰絡也。 
鄒氏 五旬外暴崩成塊，暈絕而蘇，脈虛芤。此虛風擾動陰絡也。用阿膠（三錢）水煨服，血止。仍用熟 
地、茯神、白芍、荊芥（醋炒黑）、續斷、杞子、甘草（炙黑）、烏梅，取甘酸化陰熄風之旨，尋愈。 
貢氏 小水閉澀，服導赤散加歸尾、赤芍、赤苓、牛膝，得利。尺脈猶堅搏，知必經閉血瘀為患，逾旬寒 
熱腹痛，暴崩紫黑成塊，繼而鮮紅如注，後則淡紅如水，或紅白相間，淋瀝匝月不止，頭暈脘痞，粥飲不入， 
神憊肢冷，脈細欲絕。此陽衰不能攝陰，滑而將脫也。急用四維散加半夏、砂仁、茯神，脈症乃定，後用大補 
湯而安。 
吳氏 胎漏半產已匝月，崩帶未止。用補氣攝血之劑，猶淋瀝不斷，延至怔忡不安，腰腿酸痛，《脈訣》所 
謂崩中日久為白帶漏下多時骨髓枯也。急須攝固奇經，仿徐之才澀以止脫意，用金鎖匙丹。龍骨（ 研）、牡 
蠣（醋 研）、茯神、遠志（炒）、赤石脂（研）、杞子（酒焙），加杜仲、棗仁（俱炒）、烏梅，一服漏止， 
怔忡亦減。又加減前方而安。 
王氏 七七之期，經斷半載，忽又崩淋不已，雖血海虧虛，但宜續、杜攝血，兼艾、附調氣足矣。醫輒以 
棕灰、黑蒲黃止澀，乃至小腹脹滿硬痛拒按，頭疼脘痞，熱渴心煩，小水短澀，脈左弦右數，此絡瘀阻痹攻痛。 
宜主理瘀，佐通絡，乃奇經治法，非失笑散決津煎之比。五靈脂、鬱金汁（各八分）、牛膝、栝蔞、橘絡（各 
錢半）、延胡、桃仁、赤芍、木通（各一錢）、當歸須、降香末（各二錢），三服瘀行腹軟。但口乾微渴， 
頭仍不清，必由液虛風動。改用阿膠、甘菊（炒）、麥冬，石斛、荊芥（醋炒）、棗仁、茯神、白芍、 
蓮子、龍眼肉，血止，諸症亦退。又下白帶，為氣虛陷。用黨參、玉竹、茯苓、續斷、杜仲（鹽水炒）、生 
地炭、芡實、杞子（俱焙），三服全愈。 
許氏 中年血脫，延為帶濁，必沖任脈虛。夫沖為血海，任主擔受，而沖脈隸於陽明，陽明先衰，胃納不 
旺，致血海不固，擔任失司，此淋漏根由也。近則食後脘腹不爽，或暖腐宵脹，必由脾腎陽虛。治法攝陰先 
在益陽，以崇生氣，以納谷味。且脈來左右緩弱，溫通為宜。制附子（三分）、益智仁（煨八分）、沙苑子、 
白芍、歸身、制半夏（各二錢）、破故紙、杞子（俱焙）、烏 骨（醋炙）、續斷（酒炒。各一錢半）、 
胡桃肉（二枚）、煨姜（三錢），三服漏止食進，去附子、故紙、半夏，加芡實、杜仲、菟絲子（俱炒），又 
數服乃固。 
包氏 經閉疑胎，血下每謂胎漏，忽然崩注，雜下脂膜甚多，身熱頭暈，面赤心煩，咳嘔綠沫。上咳則下 
漏，嘔作暈頻，湯飲不納，急用煨薑汁止嘔，咳逆定，神漸蘇。脈虛小而數，沉候如無，兩尺空空，顯非胎象。 
良由起居不時，生冷失節，氣血阻滯，一時暴下陰虛，陽失根據附，變化內風，眩冒嘔逆，如風翔浪翻，當知陰 
虛陽搏，崩漏乃成。血海空乏，虛陽升逆，乃氣不攝血之咎，況陰從陽長，宜宗立齋、景岳兩先生治法，斂 
陽以攝陰。用洋參（焙）、茯神、白芍（炒。各三錢）、炮姜（一錢）、五味（五分）、制半夏、焦白朮、甘 
草（炙黑）、續斷、杜仲（鹽水炒各二錢），二服漏止熱退。稍惡寒，陽氣尚虛，前劑加制川附（五分）， 
遂愈。 
謝氏 天癸當斷之年屢患崩漏，近兼利血白帶，頭震耳鳴，項麻面赤。症由任帶兩虧，火升風煽，致 
心神浮越，怔悸不安。治以鎮陽攝陰，務使陽下交陰，陰上戀陽，震麻暫已。再血海保存，陰絡不傷，下元重 
振，專在靜攝。勿以操持擾動厥陽，則宵寤汗泄漸安矣。熟地、山藥、五味（焙）、杞子（焙）、龜板、龍骨、 
阿膠、牡蠣（ 研）、杜仲（鹽水炒）、龍眼肉，數服甚適。去龍骨、牡蠣、杜仲，加羚羊角、丹皮、白芍、 
茯神、蓮子、芡實、續斷等熬膏，即用阿膠收，小麥煎湯和服。漸愈。 
王氏 崩漏成帶，至小溲如泔如涕，髀骨痛，腰膝酸。從未餌藥，勢必瀝枯髓液，延成不治。近又春 
溫氣泄，身熱食少，口渴頰紅，液涸陽升，脈右弦左弱，急攝陰固下。熟地（炒）、阿膠（烊）、石斛（各二錢）、 
洋參（三錢）、麥冬、茯神、赤石脂（各錢半）、白芍、杜仲（青鹽炒）、甘杞子、續斷（各三錢），加蓮、 
棗煎。數服症漸減，去石脂再服。又去阿膠，加芡實、山藥（俱炒，各三錢），又數十服得效。 
魏氏 經阻暴崩，疑為胎漏，按脈無孕象，乃聚瘀日久致患，曾經調治得安。今暑濕令行，頭暈嘔惡， 
晡後骨蒸，寤不成寐，忽又暴崩，脈虛疾。症屬內因，必由陽明脈虧，木火乘侮，是以貫膈犯巔，震及血海，血 
海一空，則骨骱生熱。治宜和陽安胃，佐以鎮絡。嫩桑葉、甘菊（炒）、天麻、白芍、釵斛、棗仁、茯神、牡 
蠣（ 研）、海螵蛸（醋炙）、橘紅、半夏曲（炒）、續斷，數服諸症悉平。惟左關尺芤弱，乃肝腎陰傷。 
用熟地、萸肉、山藥、白芍（俱炒）、茯苓、杜仲（鹽水炒）、海螵蛸、鱉甲（俱炙）、阿膠（烊），數十 
服得痊。又接服雞血藤膏而經固。 

<目錄>卷之八
<篇名>胎前論治
屬性：婦人受孕，則月事不行，診其脈，足少陰腎脈動甚者，妊子也。經雲∶陰搏陽別，謂之有子。王注∶陰 
謂尺中，搏謂獨搏於指，與寸脈俱別，則為孕。故胎脈微滑，若經候三月不行，欲驗之，用探胎飲，腹中微動 
者，胎也，否則是經滯。《金匱》雲∶妊娠下血，腹中痛，為胞阻，膠艾湯主之。腹中 痛，此木邪克土，當歸 
芍藥湯主之。嘔吐不止，此為惡阻，參姜半夏湯主之。常服易產，當歸散主之，徐之才曰∶受孕一月，名胎胚， 
足厥陰肝脈養之。二月名胎膏，足少陽膽脈養之。三月名始胞，手少陰心脈養之。四月形體成，手少陽三焦脈 
養之。五月男女分，足太陰脾脈養之。六月筋骨具，足陽明胃脈養之。七月毛髮生，手太陰肺脈養之。八月髒 
腑具，手陽明大腸脈養之。九月谷氣入胃，足少陰腎脈養之。十月足太陽膀胱脈養之。臟腑齊通，納天地氣於 
丹田，俟時而生。亦有未及期而產，或過期而產者。凡懷孕則血留氣聚，脈多滑數。其殞胎多在三月，是血熱。 
故胎前症治，率以 
清熱涼血為主，蓋胎得涼則安。其有外邪，則邪去胎自安。若妊婦稟弱脈微，症屬虛寒，法當溫補者，又當別 
論也。 
《女科纂要》雲∶產前當補脾清熱養血，如《金匱》當歸散之類。蓋補脾則中氣固，而無半產胎動之虞。 
清熱則火不妄動，而無胎漏煩淋之患。養血則胎有所資，而無坐草艱難之苦。至八九月，仍加順氣之劑，俾 
氣順而骨自開，血足而胎自滑。 
〔惡阻〕受孕二三月間，沖任上壅，氣不下行，嘔吐痰水，頭重目眩，懶動嗜臥，惡食喜酸，或偏嗜一 
物，間作寒熱，為阻病。《千金》用半夏茯苓湯，及茯苓丸。今人以半夏動胎鮮用，通用白朮湯、二香散、 
竹茹湯、人參丁香散、縮砂散，然半夏實未動胎也。脾虛食少者，六君子湯。胃虛多痰者，橘皮湯。飲食停滯 
者，香砂湯加神曲，谷芽。脹滿不安者，小和中飲，或香殼散。肝氣致逆者，解肝煎。氣滯兼痰者，七氣湯。 
中寒吐逆者，溫胃飲。 
〔胎漏〕妊娠血下，沖任經虛，不能約制也。通治安胎當歸湯。絡虛者，膠艾四物湯。氣虛者，四君子 
湯去茯苓，加人參、阿膠、棗。漏血腹痛者，鈎藤湯。漏血發熱者，加味逍遙散。入房致損者，八珍湯加膠、 
艾。亦有妊後按月經至，而胎不損者，系陰血有餘，不必強止，但與涼血。胎漏黃漿，或如豆汁，炙 六兩， 
糯米五合，煎湯分四服。或苧根二兩， 五兩，水酒煎服。若肝脾濕熱，昇陽除濕湯。肝脾鬱結，加味歸脾湯。 
肝經風熱，防風黃芩丸。妊娠溺血，胎漏血自人門出，尿血血自溺門出，熱乘血分，滲入脬中，續斷湯。兼痛， 
導赤散。怒動肝火，小柴胡湯加山梔。膀胱血熱，四物湯加山梔、發灰。因暑渴煩，益元散。稍虛者，膠艾四 
物湯。症久，用龍骨一錢，蒲黃末五錢，酒調服。 
〔胎動〕此胎氣熱，動而不安也。通治安胎散加減。風熱傷絡失安者，鈎藤湯。胎氣逆上喘急者，紫蘇 
飲加桑皮、杏仁。飲酒房室損動者，四君子湯、十聖散。觸損胞宮者，血下腰痛，膠艾湯立安。有微熱去艾葉、 
甘草，加續斷、蔥白。若負重跌墜，凝瘀作痛，用黑糖熬膏，入紅酒，童便調服，嚼連皮胡桃肉，痛即止。 
如未止，必血下胎傷。益母地黃湯，安胎飲加減。若因母病致胎不安，但治母病，胎自安。暴下水，胎必墮， 
急用補氣安 
胎藥救之。凡胎漏胎動皆下血，而胎動有腹痛，胎漏無腹痛。故胎動宜行氣，胎漏宜清熱。 
〔胎不長〕胎之長養，全賴母氣。其精血雖由肝腎，輸運專恃乎脾。脾衰食減者，異功散加砂仁。 
心脾不足者，歸脾湯加減。元氣不足者，大劑保元湯。增助母氣，則兒受蔭，自無干萎之患。若氣虛兼衰者， 
八珍湯。 
〔胎大〕孕至七八月胎大，宜布束之則腰健，內服達生散。如膏梁安逸，身肥胎大，須防難產。宜瘦胎 
飲，或枳殼散。 
〔胎墮〕胎動不安，勢必下墮。多由妊母衰病，或觸損顛仆所致。然墮在三五七單月居多，且前次三月 
墮，後次至期必墮，乘其虛也，須早服養氣血，護胎元之劑。加減八珍湯，添續斷、陳皮、杜仲、砂仁。蓋氣 
虛則提攝不固，血虛則灌溉不周。胎元飲加減，或泰山磬石散。孕後最忌腰痛，胞繫於腎，而腰為腎府，腰痛 
則防墮。千金保孕丸。必察所傷之由，予培其損，若待臨期，則無及矣。 
〔半產〕俗名小產。由沖任氣虛，不能攝養。或因閃動，及熱病溫瘧之類，其險甚於大產。凡孕未足月， 
痛而欲產。八珍湯去茯苓、熟地，加阿膠、艾葉、炙甘草、黃 。若胎下血不止，用參、 、術、草、膠、艾、 
歸、杜等。虛熱，加炮姜、五味子。寒熱腹痛，手按益痛者，宜散瘀，芎、歸、延胡、桃仁、香附、丹皮、澤 
蘭、童便選用。按之痛緩為血虛，宜溫補，八珍湯去芍，加炮姜。痛而嘔瀉為胃虛，六君子湯加炮姜。去血多 
發熱，聖愈湯。汗不止，保元湯。發熱煩躁，筋惕肉 ，十全大補湯。大渴面赤，脈洪而虛，當歸補血湯。身 
熱面赤，脈沉而微，四君子湯加姜、附。東垣曰∶正產及半產，漏下昏冒不省，瞑目無知。由心血暴亡，心神 
失養，包絡火升，故令昏冒。火勝其肺，故令目瞑。不可用寒涼瀉火之藥，蓋瞑目之病，悉屬陰。即如傷寒郁冒， 
得汗乃解，必補而升舉之，如補中益氣湯加麥冬、五味，或大劑獨參湯尤妥。助其陽，則目張而神蘇矣。 
〔子煩〕煩出於肺，躁出於腎。妊娠心驚膽怯，終日煩悶，繫心肺虛熱。竹葉湯。夏令心火乘肺，胎動心 
煩，宜生脈散，或 
麥冬湯。心肺壅熱，犀角散。肝火致煩，加味逍遙散，肺胃燥熱，竹茹湯。腎虧火躁，加味地黃湯。煩躁口乾， 
知母丸。 
〔子懸〕胎氣湊上，胸膈滿悶，必素多鬱悶，痰氣壅塞，致胎氣乘鬱火升自心下。急以童便灌之，次 
以紫蘇飲四五服。若胎上逼，心煩悶，脈浮滑者，蔥白二七莖，煮汁飲，胎立安。胎上衝心，煩痛欲死者， 
當歸湯，痛立止。 
〔子腫〕因土不制水，小便閉澀，致面目肢體浮腫。然有水氣，有胎氣。其胎中夾水，水血相搏，浸 
漬肌肉令腫者，為水氣。立齋雲∶胸腹急脹，脅肋不分，溺閉者，千金鯉魚湯。脾虛者，佐以四君子湯。水 
溢肢體，面目虛浮者，全生白朮散、六君子湯。脾虛濕熱，下部腫者，補中益氣湯加半夏、茯苓。飲食失節 
嘔瀉者，六君子湯加神曲、砂仁、炮姜。若胎至七八月，脛膝漸腫，足趾出黃水者，為胎氣，非水也，至分 
娩方消。宜天仙藤散。鄭虛庵雲∶身半以上腫者發汗，身以下腫者利小便，上下俱腫者，汗利分消其濕。 
〔子嗽〕妊娠咳嗽，胸膈不利者，百合散。風邪傷肺者，香蘇散。寒邪傷肺者，小建中湯。火邪傷 
肺者，紫菀湯。肺胃氣虛者，異功散。脾肺氣虛者，六君子湯加當歸。 
〔子喑〕岐伯曰∶人有重身，九月而喑，此胞絡脈絕也。胞絡脈繫於腎，少陰脈貫腎，系舌本，當十月 
復。石頑曰∶不語者，多痰蔽心竅，濃煎生脈散，服地黃丸。助肺腎之氣以養胎，若與通聲開發之藥，則誤矣。 
〔子癇〕妊娠受風，痰涌發搐，口噤身強，冒昧不醒，須臾自蘇，此陰火豉動其痰。宜清熱化痰理氣， 
仍以安胎為主，勿過用風藥。血虛膽火，加味逍遙散加羌活、羚羊角、棗仁、鈎藤，豆淋酒煎服。肝膽風熱， 
鈎藤湯。氣逆痰滯，紫蘇飲。脾郁痰滯，二陳湯加竹瀝、薑汁。中風口噤，目吊，角弓反張，羚羊角散。 
〔子暈〕此症屬氣與痰，虛陽上升，則痰動，古謂無痰不作眩暈也。目昏發厥，用紫蘇飲去蔥、姜， 
加炒甘菊、羚羊角。若口噤不能言，用白朮三錢，荊芥穗二錢，黑豆三合炒，淋酒煎服。得汗即愈。 
〔子淋〕此小腸膀胱虛熱，虛則不能制水，熱則不能通利，故溺頻澀而成淋。本事安營散。然胞繫於腎， 
若腎經虛，移熱於膀胱，溺數而痛，宜生料六味丸加麥冬、五味子、桂心、車前。膀胱陽虛，陰無以化，腎 
氣丸。肺氣虛而頻數短少，生脈散加山藥、澤瀉。小腸熱而赤澀，導赤散。肺虛膀胱熱而氣化不行，生脈合 
導赤散。肺經蘊熱，黃芩清肺飲。肝經濕熱，加味逍遙散。頭眩溺不利，葵子茯苓湯。 
〔潰溺〕妊婦潰溺不知，胎滿故也，千金白薇散。立齋以胞中有熱，加味逍遙散。脾肺氣虛，補中益氣湯 
加益智仁。肝腎虛熱，六味丸。 
〔轉胞〕胎逼及脬，壓在一邊，脬系轉捩，臍下急痛，溺數或閉也。若舉起其胎，如補中益氣湯。服 
後探吐以提其氣，溺自出矣。丹溪用參術飲，服後探吐，八次而效。 
〔傷風〕頭重鼻塞，發熱惡風，香蘇散去香附，加蔥、豉。熱服，取微汗。若咳嗽多痰，加桔梗，或 
紫蘇飲加蔥、豉。《本草》∶蔥能通陽安胎，豆豉能解肌取汗。 
〔傷寒〕身背拘急，發熱惡寒，《千金》用蔥白十莖，生薑二兩，水煎。熱服取汗，或蔥豉湯。汗出 
即安。或量加薄荷、山梔。若妊婦熱病，亦用蔥豉，加薄荷、山梔等。忌用發表諸藥。若溫熱時行，邪氣內犯， 
熱毒迫胎，並宜千金石膏大青湯。 
〔孕瘧〕寒熱有時，感六淫食滯之邪而發熱，邪甚則損胎，故以安胎為主。初起頭痛喜嘔，胸滿脅痛 
而寒熱者，小柴胡湯主之。寒多熱少者，人參養胃湯。寒少熱多者，清脾飲去半夏。寒嘔多痰者，二陳湯，或柴 
陳煎去黃芩。脾虛食減者，六君子湯，不應，補中益氣湯。久瘧正氣衰，或間二日發者，必扶正。如異功散加 
當歸、砂仁、鱉甲、首烏、山藥、大棗、姜煎服。嘗見胎前陰瘧不愈，產後延成蓐損者，多矣。 
〔孕痢〕《張氏醫通》曰∶孕痢有三禁五審∶一禁蕩滌腸胃，使胎氣下墜；二禁滲利膀胱，使陰液脫亡； 
三禁兜澀滯氣，使後重轉加。故治先調氣，以陳皮、煨木香、濃朴之屬。開通壅滯，則後重除矣。一審飲食之 
進不進，清理積滯，加梔、連、砂、枳、 
曲、半等。則飲食進矣；二審溲之通不通，升清降濁，補中加茯苓之類。則水道通矣；三審腹之痛不痛， 
紅痢急痛者為火，宜芩、連、梔、芍等，白痢虛痛者為寒，宜丁香、肉果、煨姜等；四審後之重不重，初痢後 
重，宜開通其滯，即香、朴、陳、枳等。久痢後重，宜升舉其陽，舉元煎。五審身之熱不熱，加人迎浮數， 
先用和營透表，宜當歸、紫蘇、薄荷、白芍、生薑等。疏解後，再行清理。若初起未發熱，痢久衛虛，因感 
冒而發熱者，左三部必浮緩，須理中湯加桂枝表里合治。若痢久身熱，脈來漸小，或虛大少力。此真陰內亡， 
虛陽外露。平人或可辛溫峻補以斂之，妊娠又難輕用桂、附。惟藉參、術、姜、萸、膠、艾之屬。大劑煎服， 
庶可挽回。五審既明，三禁勿犯，再察其積之稠不稠，色之鮮不鮮。倘粘稠如糊，暫與清理。若汁沫如水， 
色晦如塵，急須溫理其氣。故凡沫之清稀不稠，色之瘀晦不鮮者，皆系虛寒，急投參、苓、姜、艾或可保全。 
嘗治妊娠腹脹後重，白痢粘稠，用濃朴湯去乾薑。妊娠腹痛食少，白沫清稀，用甘草乾薑湯，或理中湯。腹脹 
後重，痢兼赤白，朴姜參甘半夏湯。能食後重，血痢稠粘，用芩芍湯送香連丸。少腹重痛痢血，或鮮或瘀， 
用連理湯合千金三物膠艾湯。發熱後重，陰虛血痢，用駐車丸。熱毒內攻，噤口不食，腹脹後重，膿血稠粘， 
用白頭翁湯加甘草、阿膠。膿血清稀，久痢胎動，用千金膠艾榴皮湯。瘧痢氣虛，胎墜溺數，用補中益氣湯。 
以上皆孕痢。方內並加砂仁以調氣，烏梅以調血，未嘗不隨手輒效也。 
〔傷暑〕妊娠感暑，煩渴悶亂，黃連香薷飲、十味香薷飲。熱甚而渴，香薷飲加麥冬、五味子、石膏、 
黃芩、知母、花粉之屬。 
〔諸痛〕胎前頭痛，川芎茶調散。宿有偏正頭風，前散加甘菊花。心氣痛，火龍散。心痛悶絕，產寶丸。 
胃脘痛，養胃湯。脅痛，解肝煎去半夏。背痛氣滯，紫蘇飲。腹痛因寒因食，並正氣散。腰痛，通氣散。腎 
虛腰痛，大補元煎。小腹痛，絡虛為風寒所襲，紫蘇飲加姜。寒氣滯痛，香附、小茴等，溫而散之。腰腹痛， 
胎不安，當歸阿膠甘草蔥白湯。胎動血下，腰腹急痛，苧根湯。 
〔孕癰〕小腹近下腫痛，皮薄光亮者，癰也。千金托里散。若急痛煩悶，胎氣上沖，面青汗冷，血下不 
止者，不治。 
〔乳泣〕未產，乳汁先下，名乳泣。生子多不育。 
〔腹啼〕兒在腹中啼哭者，因妊娠登高舉臂，兒口脫出臍帶，以此致啼。若令妊婦曲腰就地，如拾物狀， 
或令掃地，臍帶血管，仍入兒口，即止。亦有胎熱不安致啼者，濃煎黃連汁，常呷之，即止。又妊婦腹內鐘鳴， 
用空房下鼠穴中土一塊，令妊婦口噙之，即止。 
〔鬼胎〕鬼胎，脈多沉細弦澀，大小不調。或由經行飲冷，血蓄沖任而成者，或由停痰蓄水與絡中瘀積 
互結而成。皆內因之病，實非外感之邪。其腹雖漸大，亦且微動，究與其胎各別。治以理氣行血為主。加莪朮、 
蘇木、牛膝、南星、桃仁、桂心、麝等味。虛人用十全大補湯，緩圖收效，不可峻用川烏、巴豆厲劑，急追取 
咎。嘗見孕過期，產出水胎異形，其後必費調理。 
〔胎死〕產母舌青，腹中冷而重墜，是胎死矣。宜速用脫花煎。後察虛實調補，若舌與爪甲俱青，腹 
脹氣喘，口中臭穢者危。速令穩婆以手法下之。古法，用童便調朴硝五錢。或平胃散，水酒煎，調朴硝。虛寒， 
用理中湯，倍人參，調朴硝。冬月胎死，腹覺冷，用香桂散加烏頭，或黑神散、黑龍丹。惡血上逆，嘔搐 
昏暈，用童便乘熱灌之。唇青吐沫不治。凡面赤舌青，母活子死。面青舌赤，母死子存。面舌俱青，母子兩亡。 
〔過期不產〕因氣虛者補氣，因血漏者培血，氣血不足者，益其氣血。若過期脈沉細者，非胎也。亦有 
胎已萎，而在腹不腐。服補劑以和其氣血，而自下者。 

<目錄>卷之八\胎前論治
<篇名>胎前脈候
屬性：婦人經停二三月，脈微滑而數，尺中按之不絕者妊脈。凡妊脈宜滑利數實，不澀、不弦、不伏。大忌 
遲澀浮緩。辨男女脈法，左大為男，右大為女。然多素稟偏大者，惟寸口滑實為男，尺中滑實為女。又如兩寸 
俱滑實為雙男，兩尺俱滑實為二女。左寸右尺俱實，為一男一女，此最驗者。（《醫通》），妊脈初時寸微小， 
呼吸 
五至，三月而尺數也。脈滑疾，重以手按之散者，胎三月。脈重手按之不散，但疾不滑者，五月也。（《脈經》） 
若脈沉細，按之冰冷，或兩尺乍大乍小，乍有乍無，鬼胎也。脈急如風雨，少停復來如初者，夜叉胎也。寸 
微關滑尺帶數，流利往來並雀啄，小兒之脈已見形，數月懷妊猶未覺。（《脈訣》）欲產之脈必離經，其 
來大小不勻停，或如雀啄屋漏應，腰痛腹痛眼生花，產在須臾卻非病。 

<目錄>卷之八\胎前論治
<篇名>附方
屬性：〔驗胎〕\x探胎飲\x 川芎為末，空心，煎艾湯調下。腹動者胎也，臍下動者瘕也，不動者血凝也。 
〔胞阻〕\x膠艾四物湯\x 見本卷調經。 
〔腹痛〕\x當歸芍藥湯\x 見本卷調經。 
〔惡阻〕\x參姜半夏湯\x 參 姜 半夏 
〔通治〕\x當歸飲\x 見本卷調經。 
〔惡阻〕\x半夏茯苓湯\x 半夏 陳皮 砂仁（各一錢） 茯苓（二錢） 炙草（五分） 烏梅（二個） 姜 棗 
水煎。經謂∶無陰則嘔，用烏梅以斂陰也。 
〔惡阻〕\x茯苓丸\x 赤苓（五錢） 人參 桂心 乾薑（各一錢） 半夏 陳皮（各一兩） 白朮 炙草 枳殼 
葛根（各五錢） 煉蜜為丸。 
〔惡阻〕\x白朮湯\x 炒白朮（一兩） 人參（五錢） 丁香（二錢半） 甘草（一錢） 每服二錢，加生薑水煎。 
治胃虛吐水十餘日水漿不得下者。 
〔惡阻〕\x二香散\x 香附（一兩） 藿香葉 甘草（各二錢） 為末，每服二錢，開水調下。 
〔嘔脹〕\x竹茹湯\x 參 橘 麥 術（各一兩） 濃朴 赤苓（各五錢） 甘草（二錢半） 為末，每服五錢， 
加姜五片、竹茹五錢，水煎。 
〔胃寒〕\x人參丁香散\x 人參（五錢） 丁香 藿香（各二錢半） 每服五錢。 
〔氣逆〕\x縮砂散\x 砂仁（研二錢） 薑汁調米飲下。 
〔脾虛〕\x六君子湯\x 見一卷中風。 
〔胃虛〕\x橘皮湯\x 橘皮 竹茹 人參 白朮（各二錢） 濃朴（錢半） 姜（一錢） 
〔停滯〕\x香砂湯\x 木香 砂仁 
〔食滯〕\x小和中飲\x 山楂 扁豆（各二錢） 陳皮 茯苓 濃朴（各錢半） 炙草（五分） 姜（三片） 
〔脹滿〕\x香殼散\x 香附 枳殼（俱炒） 每服二錢，白湯調下 
〔肝氣〕\x解肝煎\x 見三卷諸氣。 
〔痰氣〕\x七氣湯\x 見二卷咳嗽。 
〔中寒〕\x溫胃飲\x 見一卷中風。 
〔胎漏〕\x安胎當歸湯\x 歸 芎 人參 阿膠（各一兩） 艾葉（一把） 大棗（十二枚） 
〔氣虛〕\x四君子湯\x 參 苓 術 草 
〔胎動〕\x鈎藤湯\x 鈎藤 當歸 茯神 人參 桔梗 桑寄生（各一錢）。 
〔發熱〕\x加味逍遙散\x 見一卷火。 
〔傷損〕\x八珍湯\x 見一卷中風。 
〔除濕〕\x昇陽除濕湯\x 見一卷濕。 
〔肝脾〕\x加味歸脾湯\x 歸脾湯見二卷勞瘵，此再加山梔、柴胡。 
〔風熱〕\x防風黃芩湯\x 防風 條芩 酒糊丸，酒下三五十丸。或防風一味，白湯調下。 
〔尿血〕\x續斷湯\x 當歸 生地（各一兩） 續斷 白芍（各五錢） 每服二錢，蔥白湯調下。 
〔滲熱〕\x導赤散\x 見一卷溫。 
〔肝火〕\x小柴胡湯\x 見一卷溫。 
〔血熱〕\x四物湯\x 地 芍 歸 芎 
〔暑渴〕\x益元散\x 見一卷溫。 
〔胎動〕\x安胎散\x 地 芍 歸 芎（各一錢） 阿膠 艾葉 草 地榆（各一錢） 加姜、棗，水煎。 
〔氣喘〕\x紫蘇飲\x 蘇葉（二錢） 大腹皮 歸 芍 芎 陳（各一錢） 參 草（各五分） 
加姜、蔥白，水煎。 
〔安胎〕\x十聖散\x 地 芍 歸 芎（各一錢） 參 術 砂仁 
（各五分） 續斷 甘草（各八分） 
〔胎損〕\x益母地黃湯\x 生地 益母（各二錢） 歸 （各一錢） 
〔補脾〕\x異功散\x 見一卷中風。 
〔氣虛〕\x保元湯\x 見一卷火。 
〔胎損〕\x安胎飲\x 芩 蘇 術 歸（各一錢） 芎 芍（各八分） 陳皮 香附 砂仁 大腹皮 炙草（各六分） 
〔胎大〕\x達生散\x 大腹皮（三錢） 參 術 歸 芍 陳 蘇（各一錢） 砂仁 枳殼（各五分） 
炙草（二錢） 水煎。 
〔胎肥〕\x瘦胎飲\x 血餘（錢半） 歸 芍 芎 枳 草 木香（各一錢） 乳香（另研，五分） 為細末， 
白湯調下。 
〔胎大〕\x枳殼散\x 枳殼（麩炒，四兩） 炙草（二兩） 為末，白湯調下。 
〔固胎〕\x胎元飲\x 參 歸 芍 杜仲（各二錢） 熟地（三錢） 白朮（錢五分） 陳 草（各一錢） 水煎。 
氣虛加黃 ，虛寒加炮姜。 
〔固胎〕\x泰山盤石散\x 參 歸 芩 續斷（各一錢） 芎 地 芍（各八分） 白朮（二錢） 炙草 
砂仁（各五分） 糯米（二撮） 
〔保孕〕\x千金保孕丸\x 杜仲（四兩，糯米炒斷絲） 續斷（二兩，酒洗） 以山藥粉糊丸桐子大。 
每服八九十丸，空心米飲下。忌酒醋。 
〔發熱〕\x聖愈湯\x 見二卷勞瘵。 
〔發熱〕\x十全大補湯\x 見一卷中風。 
〔補血〕\x當歸補血湯\x 見本卷崩漏。 
〔補中〕\x補中益氣湯\x 見一卷中風。 
〔子煩〕\x竹葉湯\x 茯苓 麥冬 防風 黃芩（各二錢） 竹葉（十片） 
水煎。一方有人參、山梔，無黃芩。張石頑加人參一錢，粳米一合。 
〔煩躁〕\x生脈散\x 見一卷暑。 
〔火乘〕\x麥冬湯\x 見一卷暑。 
〔心煩〕\x犀角散\x 犀角尖（磨汁） 地骨 條芩 麥冬 甘草（各五分） 赤苓（二錢） 入竹瀝一合， 
溫服。 
〔躁熱〕\x竹茹湯\x 淡竹茹（一兩） 水煎。 
〔腎躁〕\x加減地黃湯\x 生地 山藥 丹皮 萸肉 茯苓 杜仲 續斷 五味 阿膠 水煎。 
〔煩躁〕\x知母丸\x 知母（炒二兩） 為末，棗肉丸彈子大。每一丸，人參湯下。 
〔子懸〕\x當歸湯\x 人參 當歸（各二錢） 阿膠 炙草（各一錢） 加連須蔥白，水煎。 
〔水腫〕\x千金鯉魚湯\x 苓 術（各五錢） 歸 芍（各三錢） 陳皮（二錢） 分兩服，以鯉魚一個去鱗、腸， 
水煮熟，取鯉魚汁盞許，加姜同煎，溫服四五次。 
〔子腫〕\x全生白朮散\x 白朮（一錢） 姜皮 陳皮 茯苓皮 大腹皮（各五分） 為末，米飲下。 
〔子氣〕\x天仙藤散\x 天仙藤（即青木香藤微炒） 香附 烏藥 陳皮 炙草 蘇葉 木瓜 生薑 
等分，水煎。 
〔子嗽〕\x百合散\x 百合 紫菀 麥冬 桔梗 桑皮（各一兩） 甘草（五錢） 竹茹（一團） 為末，每服八 
錢，入蜜煎服。 
〔風嗽〕\x香蘇散\x 香附 紫蘇（各三錢） 陳皮（一錢） 甘草（七分） 姜 蔥 煎服。咳加杏仁、桑皮。傷 
風自 
汗加桂枝。 
〔寒嗽〕\x小建中湯\x 見一卷傷風。 
〔火嗽〕\x紫菀湯\x 紫菀 天冬（各一錢） 桔梗 炙草 桑皮 杏仁（各三分） 竹茹（一分） 
和蜜，溫服。 
〔化痰〕\x二陳湯\x 見一卷中風。 
〔子癇〕\x羚羊角散\x 見五卷厥。 
〔子淋〕\x本事安營散\x 人參 細辛 當歸 甘草 燈草 木通 滑石 麥冬 為末。每服二錢，麥冬湯下。 
〔陰虛〕\x六味丸\x 見一卷中風。 
〔陽虛〕\x腎氣丸\x 見二卷虛損。 
〔溺澀〕\x導赤散\x 見一卷溫。 
〔肺熱〕\x黃芩清肺飲\x 見一卷火。 
〔利溺〕\x葵子茯苓湯\x 冬葵子（五兩五錢） 白茯苓（二兩） 為末。每服三錢，米湯下。 
〔遺溺〕\x千金白薇散\x 白薇 白芍 等分為末，酒服方寸匕。 
〔轉胞〕\x參術飲\x 見七卷轉胞。 
〔熱病〕\x蔥豉湯\x 見一卷溫。 
〔溫熱〕\x千金石膏大青湯\x 石膏（八錢） 大青 黃芩（各三錢） 前胡 知母 梔子仁（各四錢） 
蔥白（四條） 水煎溫服。 
〔孕瘧〕\x養胃湯\x 見三卷脾胃。 
〔孕瘧〕\x清脾飲\x 見四卷陰瘧。 
〔痰瘧〕\x柴陳煎\x 小柴胡湯合二陳湯。 
〔昇陽〕\x舉元煎\x 見三卷飲食。 
〔久痢〕\x理中湯\x 見一卷中風。 
〔痢脹〕\x濃朴湯\x 見七卷二便不通。 
〔白痢〕\x甘草乾薑湯\x 甘草（四兩） 乾薑（二兩） 
〔赤白〕\x朴姜參甘半夏湯\x 朴 姜 參 草 夏 姜 棗 
〔熱痢〕\x芩芍湯\x 芩 芍 草 
〔後重〕\x香連丸\x 見四卷痢。 
〔血痢〕\x連理湯\x 見一卷暑。 
〔血痢〕\x三物膠艾湯\x 阿膠 艾葉 石榴皮 等分，水煎。 
〔陰虛〕\x駐車丸\x 見四卷痢。 
〔熱痢〕\x白頭翁湯\x 見四卷痢。 
〔久痢〕\x千金膠艾榴皮湯\x 即三物膠艾湯。 
〔中暑〕\x黃連香薷飲\x 見一卷中風。 
〔傷暑〕\x十味香薷飲\x 五物香薷飲加 木瓜 參 陳 術 
〔傷暑〕\x五物香薷飲\x 見一卷中風。 
〔頭痛〕\x川芎茶調散\x 見一卷傷風。 
〔心氣〕\x火龍散\x 川楝子 茴香（各炒三錢） 艾葉（鹽炒錢半） 水煎。 
〔心痛〕\x產寶丸\x 芎 歸 苓 朴（各一兩） 分二服。 
〔寒食〕\x正氣散\x 見一卷中風。 
〔腰痛〕\x通氣散\x 故紙瓦上炒香研末。先嚼核桃肉一個，溫酒調故紙末三錢。 
〔腎虛〕\x大補元煎\x 見一卷中風。 
〔血下〕\x苧根湯\x 生地 苧根（各二兩） 歸 芍 草 阿膠（各一兩） 分三服，水煎。 
〔孕癰〕\x千金托里散\x 參 草 芎 歸 桂 防 芷 桔 芍 天冬 連翹 忍冬 生薑 
〔胎死〕\x脫花煎\x 當歸（七錢） 川芎 牛膝（各二錢） 車前子（錢半） 桂心 紅花（各一錢） 水煎。 
如胎死不下，加朴硝三錢。 
〔胎死〕\x平胃散\x 見一卷中風。 
〔腹冷〕\x香桂散\x 麝香（五分） 桂心（二錢） 酒下。 
〔腹冷〕\x黑神散\x 見二卷血。 
〔產難〕\x黑龍丹\x 五靈脂 當歸 生地 川芎 良姜（各二兩） 以上入砂罐內，鹽泥封固， 紅研細。 
入百草霜（三錢） 乳香 硫黃 琥珀 花蕊石（ ，各研三錢） 共和糊丸彈子大。臨服， 紅，入薑汁 
浸服，酒下。 

<目錄>卷之八\胎前論治
<篇名>胎前脈案
屬性：石氏 洒淅惡寒，嘔吐，絕谷湯飲不下者，四旬余，奄奄沉困，身冷而陽垂絕。診之脈伏，沉候似無， 
予斷為胎，其家疑未信。予謂此惡阻之重者，胎無疑也。夫胞宮血聚，氣不下行，必至濁陰上犯，阻塞陽和， 
嘔逆厥冷，非姜附無以通陽泄濁。其翁懼熱藥胎墮，予曰∶經雲有故無殞，保無憂也。先與熱薑汁，繼和以 
米汁，嘔吐止。進附子理中湯加制半夏，二劑身溫，嗣用異功散加砂仁，煨姜，五服而安，至期產一女。 
鄭氏 寒熱咳痰，食減經阻，醫謂損怯，進補劑。中滿嘔噦，惡聞食氣，煩暈善驚。更醫以為肝風， 
用和營鎮驚。延及神色困憊，時或暈絕，舉家惶惑，請臨診一決。予曰∶此胎脈，右尺已動滑，勿藥可也。 
（經雲，陰搏陽別，謂之有子。言陰搏於下，陽別於上，氣血調和，即胎脈也。《脈訣》雲∶尺內不止真胎婦， 
尺脈綿綿不絕為胎結也。）無已，姑用益陰和陽，白芍、柏子仁、茯神、甘菊（炒）、棗仁、炙草、小麥、 
桑葉、南棗。四服漸安，後生一子。 
某氏 經閉成塊，疑為瘀，腹痛猝崩。醫雲∶瘀滯未浮，用攻消藥，淋脹日甚。予謂∶瘀血既行，理 
無作脹。診脈陽虛而陰搏，知妊娠血漏。用七味阿膠散，加白芍、木香、杜仲、續斷，血止脹消，後果孕產。 
此安胎止漏，兼暢脾攝血，脹痛自除。蓋 
妊娠下血，名曰胎漏，多由閃挫損傷胞絡致之。若轉用攻伐再動新血，益加虛痛作脹，直至墮胎方悔耳。 
魏氏 經止兩月，腹痛脹，食減夜熱。醫謂經閉，用通利藥，血下不止。更醫見同，用牛膝、紅花、 
炮姜、枳殼，漏益甚，腹加痛脹，頭暈腰疼，煩熱不寐。予診之，覺尺脈搏指，兩寸獨別，胎脈也。但熱久攻 
伐藥多，恐損動胎元，且致胞系不固耳。用香附（童便制）、白芍（炒）行氣和血以除痛脹，蒲黃（炒黑）、 
荊芥（醋制）止血而除暈，杜仲（酒炒）、阿膠（水化）、熟地（炒）固腎以攝下，茯神、麥冬、棗仁（炒） 
安神以止煩。一服症減而思食，胎如指墮，前方去白芍、阿膠、蒲黃、麥冬，加楂肉、當歸（醋炒）、炙草、 
蓮子，數服乃安。 
謝氏 孕逾三月，男女分形，病者漫謂血 ，治者誤行攻伐，致血下注胎墮，身熱汗煩，眩暈不寐。 
索方乃桃仁、牛膝、莪朮、紅花等劑，明晨更加生楂肉。予見駭甚，詢之，則曰胎墮，未便告知。婉雲∶瘀血 
已行耳，醫尚未知所下男胎也，因嘆庸手殺人，殊堪發指。急以參、 、茯神，固攝元氣，佐以炙草、 
荊芥（醋炒）、阿膠（烊）、麥冬、五味、牡蠣（醋 ）、龍眼肉，紅棗，數服汗收血止。 
湯氏 孕四月，胎漏鮮紅，系傷胞絡。輒用芩芍苧根湯，轉致腹痛泄瀉。據脈候虛緩，本非火迫絡傷 
致漏，宜溫補彌隙自安。仿膠艾湯，海螵蛸、阿膠、杜仲、茯苓、杞子、艾絨、續斷、炙草、砂仁。數服而安。 
眭氏 孕五月屢墮，翁商之，予謂孕逢五月，足太陰脈養胎，想脾血素虧耳。若獲孕，先二三月預服固 
攝之劑。用胎元飲，參、苓、術、草、地、芍、歸、陳、杜仲、續斷、砂仁、菟絲、芡實、姜、棗，水煎， 
每月服五七劑。胎遂固，生一子，僅綿一線，後竟不孕。 
薛氏 孕六月，因勞便紅，頭微眩，此腸風宿恙，因熱傷陰分而成。用白芍、地榆（俱酒炒）、當歸、 
荊芥（俱醋炒）、山梔（炒）、茯神、炙草、阿膠（酒化）、側柏葉（搗），水煎，三服而瘳。 
侄女 孕七月，久泄瀉，肛墜足腫，吐咳，腹微痛，晡寒熱如瘧，脈弦，右尺滑大。此中氣下陷，土衰 
木乘。以補中益氣湯減歸、 ，加砂仁、制半夏、茯苓、煨姜，數服痛墜寒熱俱減。 
因其腸胃久滑，不戒葷茹，泄瀉仍作。加谷芽（炒）、茴香、炮姜等味而安。 
酆氏 孕七月余，與夫口角，為麵杖所傷。左脅大痛，下部如裂，胎氣上逼，撐拒欲死。服婦科藥， 
入咽格格不下，喘吼待斃而已。診之脈洪數無倫，體如烙，面如赭，察其唇舌未變青紫，知胎未損，慰之曰∶ 
幸母子俱無恙也。用牛膝、蘇梗、栝蔞、紅花（各二錢）、歸尾、枳殼（各錢半）、降香（銼三錢）、丹皮（一錢）。 
煎服喘止痛定熱退，進粥碗許，隨用順氣安胎之劑而平。 
族女 孕八月，因勞吐紅，鮮紫成盆。火升則嗆咳，顴赤少寐，口不知味。服童便、阿膠不止，診脈左 
寸關大，兩尺俱伏，此君相之火逼傷陽絡，必得火降嗆咳平，紅自止。用生地、山梔、連翹、白芍、杏仁、貝 
母、百合、茯神、甘草、蓮子、燈芯、阿膠（烊），三服咳稀血止安寐矣。後用熟地、當歸、白芍、杜仲（鹽水炒）、 
杞子（焙）以實下元，尺脈亦起。 
呂氏 將產腹痛血下，脈短滑，左虛芤。予謂∶脈未離經，決非正產。右關短滑，系食滯，腹痛見紅由 
觸損，但須行氣補血。用紅米曲、陳皮、楂肉，利氣消滯，以當歸、白芍，和血定痛，逾兩旬乃產。 
某氏 過期不產，按月經行，事所或有。今述孕已兩載，兼見乳汁腹大不產，計欲攻墮，然細診卻非 
產脈，須知漏卮不塞，孕何由成。且萬無攻墜之理，雖屬怪症，應以常法主治，惟明理者知之。方用熟地、 
潞參、當歸、白芍、白朮、炙草、杜仲、杞子、續斷、砂仁、廣皮、蓮、棗，此以氣攝血之劑，多服則漏止 
胎長，接服二十劑，又逾八九月而產。 

<目錄>卷之八
<篇名>臨產治要
屬性：臨產將護，良方條列備已。陳自明編《婦人良方》，薛立齋附訂《醫按》。茲並考《綱目》、《醫通》 
諸家，張石頑老人着《醫通》，武之望編《濟陰綱目》。周 作《產寶》。張介賓《景岳全書》。撮舉其要。 
凡孕至八九月，服達生散數劑則易產，至臨月胞漿未破，而血先下者，或者傷胎，尚非正產。宜大劑保元湯加 
當歸、阿膠。如胎氣上逆，急服熱童便，或用紫蘇飲。若正產時，氣血動盪，脈必滑疾異常。如脈尚安和，腹 
雖痛而未緊，猶試痛也，必腹連腰陣痛益緊，兒欲轉身順產，自然胞破水下，如瓜熟蒂落。不用催生太早， 
只須產前補血降氣，用滑胎煎。繼則活血行氣，用保生無憂散。亦有胎衣不固，或用力太早，隨觸而破，至胞漿 
下而仍不產，恐其水涸路澀，兒難轉身。但服八珍湯，或大劑五物湯加葵子、枳殼。助其氣血，則胎滑易產。 
若持久力乏，用獨參湯補接元氣，雖逾數日旬日而產者有之。男胎向內，女胎向外，皆首居上，足居下，臨產 
時必倒轉順出，須再三緩緩扶掖走動，使得旋轉，否則，有橫逆之患。丹溪雲∶催生只用佛手散，最穩而效。 
或合濟生湯亦佳。更有兒頭正抵產戶，而交骨不開，此陰氣虛。用加味芎歸湯，不應，加人參、童便。若坐產 
艱難，用兔腦丸、如聖散、如意散。其兒手先出為橫生，足先出為倒產，由產母用力太早，當令仰臥，以鹽 
少許，擦兒手足心，以中指摸其肩，攀正之。候其身正，方可用力。更有兒頭偏注左右腿者，為偏產，由母力 
逼致之，亦令仰臥，輕輕以手推上扶正。用力送下。若兒頭已正，不能即產，因臍帶絆其肩者，為礙產。亦令 
仰臥，推兒向上，以指按兒肩，去其絆。若兒未出，產母腸先出者，為盤腸生，待兒並胎衣下後，用香油抹手， 
徐徐送入。或用醋和水， 產母面，每 一縮，三 盡收。其蓖麻子研塗頂心，腸可吸入法，殊不效驗。然後 
半坐，以軟布抵之。內服舉元煎。若胎死腹中，須驗產母舌青黑，爪青紫，口沫，腹陰寒而氣穢，急用平胃 
散加朴硝。若胎死久乾著背者，葵子阿膠滑之。胎衣不下，先用軟帛系住臍帶，乃斷兒臍帶，勿令血入衣中。 
脹而難下，內服回生丹，或牛膝湯。可下。如久不下，血入衣中，上衝心胸，喘急痛脹，急宜逐瘀，用牛膝散， 
或失笑散，溫酒調服，胎衣立下。景岳雲∶胞在腹中，形如荷葉，上仰則聚血，而脹凝難出，當令穩婆以指 
攀其上口，令惡露傾瀉，則腹空胞自落矣。如氣虛腹不脹痛，只宜無憂散，或黑豆二合炒透，燒紅鐵秤錘淬酒， 
將豆淋酒，化益母丹二丸。既產，陰氣虛，產門不閉，或陰火下流，陰挺突出，其氣血虛而不閉者，十全大 
補湯加五味子。補而斂之。 
其憂思傷脾熱痛者，加味歸脾湯。腫而 痛者，逍遙散加丹皮、山梔、荊芥。暴怒傷肝動火者，龍膽瀉肝湯。 
元氣虛，子宮不收，補中益氣湯加桂心，醋炒白芍。補而舉之。產時氣隨血去，忽頭眩眼黑，神昏口噤，其 
症有二，一為氣脫，一為血暈。氣脫者，面白眼閉，口開手冷，脈細欲絕，速用人參一二兩，濃煎徐灌。但得 
下咽即蘇，稍遲則無救矣。血暈者，臨產元氣已損，惡露乘虛上攻，頭暈眼花，心胸悶絕，速用熱童便，灌服 
清魂散。如下血多而暈，神昏煩亂者，芎歸湯加人參三五錢，澤蘭葉一握煎，童便半盞和服。補而兼散之。下 
血少而上搶心者，童便煎失笑散，加鬱金汁。痰壅氣粗者，二陳湯加薑汁，並用燒紅秤錘，以醋沃之，使產母 
嗅其氣，則暈可止。若狂亂失志，為敗血衝心，多死。花蕊石散，或奪命散。嘔惡腹滿，為惡露沖胃，平胃散 
加姜、桂。面赤嘔逆，為氣血沖肺，人參蘇木煎。其惡露不行，腹痛拒按，用桃仁、歸尾、延胡、赤芍等逐瘀。 
惡露不止，淋瀝太多，血熱者，保陰煎。絡傷者，固陰煎。肝脾氣虛者，補中湯。氣血虛，色淡者，十全大補 
湯。怒火傷肝者，加味四物湯。兒枕作痛，用生熟山楂肉，砂糖煎服。或用延胡散。腹痛連腰，按之痛緩為虛， 
宜當歸、香附、炙草、杜仲、小茴香等。或用當歸建中湯。此皆臨產成法，撮舉之，為因心化裁者鑒焉。 

<目錄>卷之八\臨產治要
<篇名>論血暈
屬性：產後血暈，因陰血暴虛，孤陽上冒，忽然頭旋眼黑，昏悶不醒，急用清魂散，或以童便熱服。然有血下 
過多而暈者，有血下少而暈者，暈雖同，治法則異。如血下多而暈，神昏煩亂而已，治宜補血清心。如生地、 
白芍、當歸、茯苓、麥冬、阿膠、人參、龍齒、棗仁等。渴煩汗熱，加烏梅、山梔、丹參、浮小麥等。煩熱， 
去當歸，加童便。血下少而暈，乃惡露不下，上搶心，心下滿急，神昏口噤，治宜行血破瘀，加生楂肉，桃仁、 
牛膝、桂心、歸尾、蘇木，合失笑散。或用四味散、黑神散、鹿角散、鬱金散。若痰火上壅，用導痰湯加硃砂 
安神丸。清降治之。有一產婦暴死，但胸微熱，陸 診之曰∶血悶也。以紅花煮沸入木桶，寢婦於上 
熏之，湯冷加之，遂指動而蘇。 

<目錄>卷之八\臨產治要
<篇名>論產後諸禁
屬性：一、禁臥。恐氣未定，遽臥則惡血上升也。二、禁酒。恐助火升動其陽，致眩暈也。三、禁浴。恐水 
濕沁竅，致喘滿腫重也。四、禁寒。恐血氣凝滯，腹痛吐瀉諸變叢生也。五、禁汗。恐風藥性升，開泄傷陽也。 
六、禁下。恐腸腑津液傷也。七、禁利小便。恐傷腎氣蟄藏也。八、禁寒涼藥。恐傷胃，或滋瘀痛也。白芍、 
地黃、黃芩等皆慎用。九、禁交合早。恐百脈開張，頭眩少腹急滿也。十、禁起早作勞，不避風寒，不謹食忌， 
致滋疾也。 

<目錄>卷之八\臨產治要
<篇名>臨產脈候
屬性：胎前脈宜實，胎後脈宜虛。產後寸口脈洪疾不調者死，沉微附骨不絕者生。沉微而滑者生，實大弦急者死。 
胎前脈當洪數，產後仍洪數者死。胎前脈細小，產後脈洪大者，多死。 

<目錄>卷之八\臨產治要
<篇名>附方
屬性：〔順胎〕\x達生散\x 大腹皮（三錢） 人參 陳皮 紫蘇（各五分） 歸身 白朮（各一錢） 白芍（錢半） 
炙草（二錢） 蔥（五條） 黃楊葉梢（七個） 水煎。 
〔傷胎〕\x保元湯\x 見一卷火。 
〔上逆〕\x紫蘇飲\x 見本卷胎前。 
〔降氣〕\x滑胎煎\x 歸 地（各三錢） 山藥 杜仲（各二錢） 川芎 枳殼（各七分） 
〔催生〕\x保產無憂散\x 歸 芎 芍 枳 草 木香（各一錢半） 水煎，再入乳香研。血餘燒存性，研， 
各五分，和勻服。 
〔助氣血〕\x八珍湯\x 見一卷中風。 
〔催生〕\x五物湯\x 四物湯加肉桂。 
〔催生〕\x三合濟生湯\x 當歸（三錢） 川芎 枳殼（各二錢） 制香附 大腹皮（各錢半） 蘇葉（八分） 
甘草（七分） 水煎，待腰痛腹痛時服之，立產。 
〔開骨〕\x加味芎歸湯\x 當歸（一兩） 川芎（五錢） 敗龜板（一個，酥炙） 婦 
人頭髮（一握，燒灰） 每服一兩，水煎。 
〔產難〕\x兔腦丸\x 兔腦（研如膏，一個） 乳香（二錢半） 母丁香（一錢） 麝香（一字） 共研細，以兔 
腦髓和丸芡實大，陰乾，每一丸，溫水下。 
〔產難〕\x如聖散\x 紫蘇 當歸 等分，每服三五錢。 
〔產難〕\x如意散\x 人參 乳香（各一錢） 辰砂（五分） 為末，臨產時用雞蛋清一個調藥末，再用薑汁 
調服。 
〔催生〕\x佛手散\x 當歸（三兩） 川芎（四錢） 研末，分四服，加酒半杯和服。 
〔固血〕\x如神散\x 百草霜 白芷 各等分，每服二錢，以童便米醋和，加沸湯調服。治橫生逆產，血得 
黑則止，能固血，免血涸也。 
〔產難〕\x立應散\x 當歸 車前子 冬葵子 白芷（各三錢） 牛膝 大腹皮 枳殼 川芎（各二錢） 
白芍（一錢） 水煎。治橫生逆產。 
〔盤腸〕\x舉元煎\x 見三卷飲食。 
〔胎死〕\x平胃散\x 見一卷中風。 
〔滑胎〕\x葵子阿膠湯\x 葵子（一升） 阿膠（二兩） 水煎。 
〔胎衣不下〕\x回生丹\x 蘇木（三兩，水煮去渣） 紅花（三兩，酒煮去渣） 黑豆（三升，水煮去豆） 
大黃（一斤） 為末煮，熬成膏，次下上三汁，再熬。人參 白朮 青皮 木瓜（各三錢） 當歸 川芎 延胡 
香附 蒼朮 蒲黃 赤茯 桃仁 熟地（各一兩） 牛膝 三棱 山萸 五靈脂 地榆 甘草 楂肉 陳皮 
白芍（各五錢） 良姜（四錢） 烏藥（二兩半） 木香 沒藥 乳香（各一錢） 共為細末，用前膏杵丸彈子大， 
金箔為衣，隨症酌用，每一丸，白湯下。 
〔同上〕\x牛膝湯\x 牛膝 瞿麥（各四兩） 歸尾 通草（各六兩） 滑石（八兩） 葵子（五兩） 分五六服， 
水煎。一方有桂心。 
〔逐瘀〕\x牛膝散\x 牛膝 川芎 朴硝 蒲黃（各七錢五分） 當歸（一兩半） 桂心（五錢） 為末，每服 
五錢，加姜三片，生地五錢，水煎服。 
〔消瘀〕\x失笑散\x 見六卷胃脘痛。 
〔峻補〕\x十全大補湯\x 見一卷中風。 
〔脾傷〕\x加味歸脾湯\x 見本卷胎前。 
〔腫痛〕\x逍遙散\x 見一卷火。 
〔火傷〕\x龍膽瀉肝湯\x 見三卷諸氣。 
〔升提〕\x補中益氣湯\x 見一卷中風。 
〔昏暈〕\x清魂散\x 澤蘭 人參（各二錢半） 川芎（八分） 荊芥穗（醋炒，二錢） 甘草（一錢） 
童便一杯和服。 
〔痰暈〕\x二陳湯\x 見一卷中風。 
〔衝心〕\x花蕊石散\x 見二卷血。 
〔衝心〕\x奪命散\x 血竭 沒藥 等分，研細，每服二錢，白湯下。 
〔沖肺〕\x參蘇煎\x 人參 蘇木（各一兩） 
〔血熱〕\x保陰煎\x 見五卷痙。 
〔絡傷〕\x固陰煎\x 見二卷脫。 
〔怒火〕\x加味四物湯\x 四物湯 香附（炒） 五靈脂（炒，另研。各一錢） 
水煎。痛甚加桃仁四分。 
〔腹痛〕\x延胡索散\x 見本卷調經。 
〔腹痛〕\x當歸建中湯\x 見一卷傷風。 
〔血暈〕\x四味散\x 當歸 延胡 血竭 沒藥 童便煎。 
〔血暈〕\x黑神散\x 見二卷血。 
〔行血〕\x鹿角散\x 鹿角（炙灰） 童便 酒調下。 
〔行血〕\x鬱金散\x 鬱金（燒研，二錢） 醋調下。 
〔痰火〕\x導痰湯\x 見一卷中風。 
〔痰火〕\x硃砂安神丸\x 見二卷汗。 

<目錄>卷之八
<篇名>產後論治
屬性：新產營血大損，陰倏虧於下，陽易冒於上。其甚者，氣脫血暈，遲則不救，稍輕則頭汗目眩為郁冒。 
風入筋急為發痙，陰虛陽浮為發熱，火炎灼金為喘嗽氣促，為虛煩不眠，為驚悸盜汗，而蓐勞成焉，皆陰虛陽 
亢之咎徵也。《金匱》論新產三症，一血虛多汗出，善中風，故病痙；二亡血復汗，寒多，故病郁冒；三亡津 
液，胃燥，故大便難。《心典》雲∶血虛汗出，筋脈失養，風入而益其痙，此筋病也。亡陰血虛，陽氣遂厥， 
而寒復郁之，則頭眩 
而目瞀，此神病也。胃藏津液，以滲灌諸陽，亡津液胃燥，則大腸失潤而大便難，此液病也。三症不同，其 
亡血傷津則一，故用藥忌辛熱再劫其陰。即有外因，亦忌風藥升舉其陽，致汗脫血暈而斃。 
產後陰傷，下焦必損，而奇經多麗於下，沖任督帶，皆失所司，最多厥逆上攻，腰脊腹痛，紅白自下等症。 
香岩先生案中，於沖脈為病，每用紫石英鎮逆。任脈為病，用龜板靜攝。督脈為病，用鹿角膠、鹿茸溫煦。 
帶脈為病，用當歸宣補。陽維為病，苦寒熱，用當歸桂枝湯和營。陰維為病，苦心痛，用生化湯加肉桂溫寒。 
此產後症所當審而用之者。 
診新產先問腹之痛否，以驗惡露有無。如小腹脹痛者，惡露未淨也，鬱金、桃仁、牛膝、延胡之屬行之。手 
摸臍腹成塊者，兒枕未消也，失笑散，或楂肉、砂糖之屬消導之。腹痛喜熱手按者，虛寒氣滯也，砂仁、木香、 
香附、小茴、當歸、姜、棗溫而通之。再詢頭身痛否，及曾否寒熱，有汗無汗，以辨外因內因。如外感頭痛， 
脈必浮，芎、芷、防、芥、甘菊、蔓荊辛散之。血虛頭痛，脈近數，四物湯、白芍用酒炒主之。產後感冒， 
不可輕汗，如頭痛發熱脈浮，傷風也，香蘇飲加芎、歸、姜、蔥輕解之。身痛拘急，惡寒脈緊，寒邪也，芎 
蘇飲加生薑溫散之。初起頭暈發熱，即煩渴，脈右大，溫熱症也，蔥豉湯微汗之。若脈遲身痛，營分虛也， 
當歸建中湯和之。汗出身痛者，營衛俱虛也，歸 建中湯兩和之。自汗屬陽虛，汗多亡陽，輕則參、 地 
芍、五味、小麥之屬補而斂之。重則 附湯固其陽。盜汗屬陰虛，汗本陰液，六味湯加麥冬、五味、牡蠣固其 
陰。產後頭汗暈厥，陽上冒也，生地、阿膠、龍骨、牡蠣、茯神、棗仁、烏梅、白芍、小麥養陰以鎮陽。產後 
惡寒，陽不足也，寸脈微，補中益氣湯加姜、棗發越之。產後發熱，陰不足也，尺部弦，六味湯加肉桂收攝之。 
陰陽相乘，憎寒發熱，八珍十全諸湯調補之。其惡露未淨者，大調經散消補之。若血去多，不時發熱，孤陽無 
所根據附也，四物湯益其陰。必以炮姜苦溫，收其浮越。其肌灼面赤，渴飲脈虛大者，當歸補血湯。以無形 
之氣，生有形之血也。寒熱咳嗽，肌羸色悴 
者，蓐勞也，母雞湯、豬腰湯，或用參、 、苓、草、五味、山藥、棗仁、當歸、白芍、蓮子以扶脾。其髒寒腹 
痛者，下焦虛也，歸姜羊肉湯溫養之。白帶多，腰脊痛者，督脈空也，鹿角膠、杞子、杜仲、沙苑子、菟絲餅、 
芡實等填補之。蓐勞寒熱，食減泄瀉者，損及脾陽也，異功散加砂仁、蓮子、山藥、益智、肉果、訶子溫攝之。 
吐逆泄瀉，肢寒者，胃陽虛也，附子理中湯、溫胃飲急溫之。嘔痞痰多者，脾氣滯也，香砂六君子湯健運之。 
外感咳嗽，聲重鼻塞者，腠理疏也，杏、桔、蘇、前、生薑先散之，再用異功散去白朮，加生黃 以實之。 
內傷嗽，脾肺氣虛有痰者，六君子湯加蜜炙桑皮主之。火炎灼金嗆嗽者，六味去萸、澤，加麥冬、五味主之。 
乾咳無痰，火郁於肺也，甘桔湯加玉竹、貝母、杏仁、百合開潤之。產後血脫氣喘，為孤陽絕陰，危候也， 
貞元飲主之。吸氣促，自汗肢冷，虛陽欲脫也，參附湯急救之。若風寒外邪入肺，而喘急者，必氣粗嗽痰，與 
吸促氣短不侔，以金水六君煎主之。或去熟地，加杏、桔、蘇，疏痰利氣。若敗血沖肺致喘者，人參蘇木煎、 
奪命散主之。產後腹滿悶，嘔吐，脘間有敗血者，抵聖湯宜之。傷飲食者，和中飲消導之。脾氣虛寒者，六 
君子湯加炮姜、木香溫補之。胃虛氣逆者，橘紅半夏湯加蔞、杏苦降之。肝木侮土者，六君子湯加升、柴疏 
暢之。胃虛呃逆，危症也，理中湯加丁香。古法用丁香散，如不應，急加參、附。遲則難救。其因寒者，丁香 
柿蒂散。因痰者，橘皮竹茹湯。產後身面浮腫者，氣虛水濕不行也，須辨表里。如因浴早，水漬入竅，身重肌 
浮者，濕腫也，羌、防、芎、蘇、當歸、防己汗之。因水谷聚濕，小便不爽者，水腫也，苓、夏、澤蘭、車前、 
木通利之。如四肢浮脅腿刺痛者，敗血流入經絡也，小調經散，或牛膝、山甲、歸尾、琥珀、紅花、蘇木等消 
其瘀。如氣不化水，腫脹溺澀者，腎陽虛也，腎氣湯去丹、萸，以化氣而利水。產後因驚發狂者，血虛神不守 
舍也，加味八珍湯主之。敗血干心，狂言見鬼者，心包受邪也，茯苓散、琥珀散加菖蒲汁鎮理之。驚悸恍惚 
者心神不安也，歸脾湯補之。產後不語者，或因敗血，上閉心胞，以清魂散加牛黃、丹參、蘇木理之。因痰 
涎上干心竅，用溫膽湯加菖 
蒲汁豁之。因心腎氣虛，不能上通於舌，用七珍散補而開之。產後汗多必發痙，牙關緊急，口噤肢搐者，血虛 
風勁也，十全大補湯加制附子峻補之。若攻風則死，然古法用小續命湯，及大豆紫湯、獨活湯最效。朱奉議雲∶ 
無汗惡寒為剛痙，小續命湯主之。有汗不惡寒為柔痙，上湯去麻黃，加葛根。產後汗出頭暈，欲成痙厥者， 
肝陰虛，風陽動也，阿膠、生地黃、茯神、小麥、牡蠣粉，棗仁以生液。產後類中風，口眼 斜，腰背反折者， 
血虛兼風火痰也，芎歸湯加荊芥穗，炒黑豆淋酒煎服，以行血祛風，或川芎散清理痰火。凡筋脈夾寒則急，夾 
濕則縱。血虛風火入絡，則狀類中風，產後若作真中風用小續命等湯治，則誤矣。類中痿廢不起，氣血虧， 
筋緩弛也，宜滋陰大補丸以壯養肝腎。螈 者，筋脈拘急為螈，弛縱為 。產後脫血，風火熾而筋失榮養也， 
八珍湯加丹皮、鈎藤以生陰而退陽。如不應，用四君、芎、歸，加丹皮，鈎藤以補脾土。如左脈弦，血虛火灼 
也，加味逍遙散，六味丸以清肝火，滋陰血。古法用愈風湯、交加散效。產後麻瞀，氣血虛而夾痰也，右半身 
麻而暈，經脈空而痰飲襲入也，六君子湯加歸、 、肉桂。左半身麻而暈，營血虧而風火襲入也，十全大補湯。 
產後顫振，氣血虛而生風也，急用十全大補湯。手足拘攣制動者，風客經絡也，舒筋湯主之。夾風熱，加味逍 
遙散。如虛寒，十全大補湯。產後鼻衄及口鼻黑氣，胃絕肺敗也。如血虛滯，用參蘇煎加制附子。如虛火上炎 
舌黑，犀角地黃湯。瘀血逆升鼻衄，益母丸，童便化服。經驗方用緋線一條，併產婦預心發二條，緊系中指節， 
即止。產後泄瀉，脾上虛寒也，六君子湯加炮姜溫攝之。脾腎虛寒，補中湯合四神丸升攝之。命門火弱，以八味 
丸補其母。若傷食瀉，六君子湯加楂肉、神曲、谷芽消運之。完谷不化，陽火虛也，理中合四神丸。瀉白沫如 
腸垢，元氣陷也，補中湯加桂、苓、炮姜升舉之。滑泄不止，參香散收澀之。產後痢疾，青白屬寒，紫赤屬熱， 
寒熱相搏，赤白雜下。寒熱生冷，傷腸胃也，虛寒腹痛，理中湯加木香、白芍主之。胃虛嘔痢，六君子湯調補 
之。熱痢後重，白頭翁湯加甘草、阿膠清理之。赤白雜下，腹絞痛，救急散去熟地調之。久痢後重，補中益氣 
湯升舉 
之。瀉痢脈濡緩，胃濕也，湯藥愈滋其濕。宜參苓白朮散加肉豆蔻、煎姜棗湯，調服。久瀉久痢，肉蔻理中丸 
溫攝之。瘧邪由感犯風暑，一日發間日發者，小柴胡湯減黃芩，補中益氣湯去黃 選用。風加紫蘇、薄荷， 
暑加香薷、濃朴。若產前陰瘧，延及產後，歸 建中湯加參、術、首烏和其陰陽。寒多加黃 。熱重加鱉甲。 
產後暑熱傷陰，狀如瘧發，治法忌表散劫液，以鱉甲、烏梅、棗仁、麥冬、地黃、石斛等，甘酸生津以退熱。 
且產後吸受時邪，尤宜審治。如暑傷肺氣，必嘔悶，以川貝母、杏仁、通草、栝蔞、鬱金肅降之。燥傷肺津， 
必咳渴，以花粉、天冬、杏仁、玉竹、百合、貝母、蜜潤之。熱陷心營，必昏譫少寐，以竹葉、麥冬、犀角、 
生地、連翹、菖蒲汁涼沁之。濕阻三焦，必頭脹舌白不渴，胸滿身痛，溺少便溏，以茯苓皮、半夏、桂枝、 
濃朴、栝蔞、滑石上下釐清之。風溫犯上焦，必灼熱頭蒙，脘痞昏睡，以山梔、豆豉、栝蔞、桑葉、貝母、 
羚羊角辛涼以宣通，微苦以清降。濕溫化熱阻氣，必頭重身熱痛，咽痛脛冷，以元參、銀花、杏仁、栝蔞、 
石斛、薏苡、滑石甘淡微苦輕解之。寒暄失正，痰飲上干，必脅痛背冷，咳逆不得臥，或腸中漉漉有聲，兼 
溺短足腫，以桂枝、半夏、乾薑、薏苡、五味子、茯苓、白芍、甘草辛酸淡滲泄之。產後霍亂吐瀉停食者， 
藿香正氣散主之。虛寒者，理中湯溫之。吐瀉逆冷者，附子散，來復丹溫通之。產後虛煩氣短者，竹葉湯清 
補之。產後積聚風冷，與氣血相搏而成也。積為陰在髒，聚為陽在腑，痛有常處，四神散；痛無定處，芍藥 
湯選用。血瘕氣血壅結，因氣病而成血病也，痛無定處，失笑散加行氣藥，後必扶正。歸脾湯。大便閉結，津 
液涸也，四物加桃杏仁潤之，或五仁丸、蘇麻粥皆效。小便淋澀，膀胱虛熱也，六味湯，或四物加茯苓、甘草 
梢補而分利之。潰溺頻數者，氣虛不能約制也，補中湯加益智仁、覆盆子、萸肉，佐以桑螵蛸散升而攝之。 
小水不禁，脬損也，桑螵蛸龍骨散攝之。手傷脬破者，歸 湯加黃絲絹、豬羊脬固補之。氣虛，補中湯加益 
智仁。腎虛，六味丸去丹、瀉。小便血，熱乘血虛，滲入脬中也，發灰、滑石、甘草止之。大便血，鬱結傷脾 
也。加味歸脾湯。若因思慮傷心者，炒香散。膏粱 
積熱者，加味清胃散。醇酒濕毒者，葛花解酲湯。怒動肝火者，加味小柴胡湯。大腸風熱者，四物湯加側柏、 
槐花。大腸血熱者，四物湯加芩、連、槐花。腸胃虛弱者，六君子湯加升麻、柴胡。元氣下陷者，補中湯加茯 
苓、半夏。氣血虛者，八珍湯加升、柴。產後諸淋，虛則頻數，肺虛，補中益氣湯。腎虛，六味丸。熱則澀痛， 
滑石散。血淋，加味四物湯。產後帶下，下元虛滑也，金鎖匙丹，或苓術菟絲丸。產後經行太早者，乳必少。 
年壯不自乳者，不在此例。脾虛不能攝血，補中益氣湯。心脾不能統血，加味歸脾湯。肝火迫血妄行， 
加味逍遙散。氣血兼虛，八珍湯。小便出糞，大小腸交也。先用六君子湯，再用五苓散。產後陰脫，努力所傷 
也，以當歸人參湯升之，外用五倍子末固之。生腸不收，虛而滑也，內服芎、歸、參、 、升麻等。外用香 
油潤腸，絹托之。或以燈草搐鼻取嚏，立上。產門不閉，陰氣失斂也，十全大補湯峻補之。腫熱 痛，肝經虛 
熱注也，加味逍遙散。若因憂怒，肝脾郁傷也，加味歸脾湯。因暴怒，肝火血傷也，龍膽瀉肝湯。有產後產戶 
下一物如手帕，丹溪雲∶是肝痿，以參、 、歸、術、升麻升舉之。有產後水道中出肉線一條，長三四尺， 
動之則痛絕。先服失笑散，次以帶皮姜二斤研爛，入清油二斤，煎油干為度。用絹兜起肉線，屈曲於水道邊， 
以姜渣熏，冷則熨之，乃縮上。再服失笑散，芎歸湯，如肉線斷者，不治。諸凡產後症不一端，而危莫危於血 
暈、氣喘、呃逆、風痙。難莫難於蓐勞、虛嗽、泄瀉、積聚。所尤要者，產後下焦陰虛，為傷其肝腎也。而 
沖任督帶，多隸肝腎，用藥宜溫養固攝，切勿重虛其虛，致成下損，不能復元。前所條列，大約根據《良方》 
薛按，粗舉梗概，其治法不盡於此雲。 

<目錄>卷之八\產後論治
<篇名>產後脈候
屬性：新產之脈，緩滑吉，實大弦急者死。沉小吉，堅牢凶。寸口澀疾不調死，沉細附骨不絕生。 

<目錄>卷之八\產後論治
<篇名>附方
屬性：〔寒熱〕\x當歸桂枝湯\x 見一卷傷風。 
〔通治〕\x生化湯\x 當歸（三錢） 川芎 炮姜 炙草（各一錢） 桃仁（十三粒）水煎。 
〔塊痛〕\x失笑散\x 見六卷胃脘痛。 
〔和血〕\x四物湯\x 見一卷中風。 
〔傷風〕\x香蘇飲\x 見本卷胎前。 
〔傷寒〕\x芎蘇飲\x 見二卷咳嗽。 
〔溫熱〕\x蔥豉湯\x 見一卷溫。 
〔營衛〕\x當歸建中湯\x 見一卷傷風。 
〔營衛〕\x歸 建中湯\x 見二卷咳嗽，再加四物、參、附、桂、蓯蓉，為十四味建中湯。 
〔固陽〕\x 附湯\x （一兩） 附（五錢） 名 附湯。參（一兩） 附（五錢） 名參附湯。 
〔補陰〕\x六味湯\x 見一卷中風。 
〔補中〕\x補中益氣湯\x 見一卷中風。 
〔調補〕\x八珍湯\x 見一卷中風。 
〔調補〕\x十全大補湯\x 見一卷中風。 
〔惡露〕\x大調經散\x 見三卷腫脹。 
〔補血〕\x當歸補血湯\x 見本卷崩漏。 
〔蓐勞〕\x母雞湯\x 黃雌雞（一隻） 歸 地 術 桂心（各三錢） 先以水七鍾煮雞，煮雞汁至三鍾，每 
用汁一鍾煮藥。每服四錢，日服三次。 
〔蓐勞〕\x豬腰湯\x 豬腰（一對） 歸 芍（各酒炒，一兩） 先將歸芍煮，去渣，將腰子切如骰子大，同 
晚米一合，香豉一錢，加蔥、椒、鹽煮食。 
〔虛羸〕\x補虛湯\x 參 術（各一錢） 陳 芎 草（各五分） 姜（三片） 熱輕加茯苓，熱甚加炮姜。 
〔虛痛〕\x歸姜羊肉湯\x 羊肉（一斤） 當歸（五兩） 生薑（六兩） 黃 （四兩） 先以水煮羊肉取汁，下 
後三味，分四服，煮食。有惡露，加桂心三兩。 
〔補脾〕\x異功散\x 見一卷中風。 
〔補陽〕\x附子理中湯\x 見一卷中風。 
〔吐瀉〕\x溫胃飲\x 見一卷中風。 
〔嘔痞〕\x香砂六君子湯\x 見三卷嘔吐。 
〔火郁〕\x甘桔湯\x 甘草（二兩） 桔梗（一兩） 失音加訶子，聲不出加半夏，嗽加杏仁、貝母，嘔加半夏、 
生薑，吐血加紫菀。肺痿加阿膠，少氣加人參。 
〔喘急〕\x貞元飲\x 熟地（八錢） 當歸 炙草（各三錢） 水煎。嘔加姜，寒加桂。 
〔風喘〕\x金水六君煎\x 見二卷咳嗽。 
〔沖肺〕\x人參蘇木煎\x 見本卷臨產。 
〔血暈〕\x奪命散\x 見本卷臨產。 
〔滿嘔〕\x抵聖湯\x 參 草 陳 夏 芍 澤蘭 每服四錢，加姜五片，水煎。 
〔傷食〕\x和中飲\x 陳 枳（各一錢） 楂肉 麥芽（各二錢） 濃朴 砂仁（各八分） 痰加半夏，嘔加煨姜。 
〔虛逆〕\x橘紅半夏湯\x 橘紅（一兩） 半夏 炙草（各五錢） 藿香（三兩） 加姜五片，水煎。 
〔呃逆〕\x丁香散\x 見三卷呃。 
〔寒呃〕\x丁香柿蒂散\x 見三卷呃。 
〔痰呃〕\x橘皮竹茹湯\x 見三卷嘔吐。 
〔經絡〕\x小調經散\x 見三卷腫脹。 
〔陽虛〕\x腎氣湯\x 見二卷虛損。 
〔發狂〕\x加味八珍湯\x 八珍湯加茯神、遠志各二錢，水煎。 
〔狂悸〕\x茯苓散\x 苓 參（各一錢） 芍 牛膝 琥珀 龍齒（各七錢半） 生地（一兩） 桂心（二錢） 
每服三錢。 
〔驚狂〕\x琥珀散\x 辰砂（另研） 沒藥 琥珀 當歸（並研末） 等分，每服二錢，白湯下，日二次。 
〔心脾〕\x歸脾湯\x 見二卷勞瘵。 
〔不語〕\x清魂散\x 見本卷臨產。 
〔驚涎〕\x溫膽湯\x 見一卷溫。 
〔不語〕\x七珍散\x 參 地 芎 菖蒲（各一兩） 細辛（一錢） 防風 辰砂（各五錢） 薄荷煎湯下，每服 
一錢。 
〔中風〕\x小續命湯\x 見一卷中風。 
〔風虛〕\x大豆紫湯\x 獨活一兩半，酒浸煎三沸，另炒大豆半升，令焦，以酒沃之，去渣。每服炒豆二 
合許，得少汗則愈。 
〔祛風〕\x獨活湯\x 獨活（一斤） 桂心（二兩） 秦艽（五兩） 以酒漬三日飲之。 
〔活血〕\x芎歸湯\x 芎 歸 
〔拘急〕\x川芎散\x 芎 羌 棗仁 白芍 羚羊角（各四兩） 桑白皮（一兩半） 防風（一兩二錢） 
每服一兩二錢。水煎服，日三次。 
〔痿廢〕\x滋陰大補丸\x 見五卷痿。 
〔脾胃〕\x四君子湯\x 參 苓 術 草 
〔肝熱〕\x加味逍遙散\x 見一卷火。 
〔祛風〕\x愈風丹\x 荊芥穗（焙研，三錢） 黑豆淬酒服。治風暈。 
〔螈 〕\x交加散\x 見本卷調經。 
〔風痙〕\x當歸散\x 歸 荊 等分為末。每用二錢，水酒各半煎。治產後風痙，牙關緊急，口吐涎沫，手 
足螈 ，下咽即效。 
〔拘攣〕\x舒筋湯\x 羌活 薑黃 炙草（各二錢） 海桐皮 歸 芍術（各一錢） 木瓜（二錢） 水煎去渣， 
磨沉香汁沖服。 
〔舌黑〕\x犀角地黃湯\x 見一卷溫。 
〔鼻衄〕\x益母丸\x 參 術 苓 草 芎 芍 桂 丹 益母 
〔泄瀉〕\x四神丸\x 見三卷飲食。 
〔滑瀉〕\x參香散\x 人參 木香（各二錢） 肉蔻（煨） 茯苓 扁豆（各四錢） 陳皮 罌粟殼（醋炒 
各一兩） 為末 每服一錢七分，米飲下。 
〔熱利〕\x白頭翁加甘草阿膠湯\x 白頭翁 炙草 阿膠（各一錢） 黃連 黃柏 秦皮（各三錢） 分二服。 
〔下利〕\x救急散\x 地 芍 歸 草 阿膠 艾葉 炮姜 
〔調理〕\x參苓白朮散\x 見三卷脾胃。 
〔虛滑〕\x肉蔻理中丸\x 理中丸加肉蔻七錢，蜜丸。 
〔虛滑〕\x加味四君子湯\x 四君子湯加 黃 粟殼 
〔痢渴〕\x必效方\x 麥冬 烏梅 
〔痢渴〕\x七味白朮散\x 四君子湯加 藿香 木香 干葛（各一錢） 
〔瘧疾〕\x小柴胡湯\x 見一卷溫。 
〔吐瀉〕\x藿香正氣散\x 見一卷中風。 
〔逆冷〕\x附子散\x 參 術 歸 桂 附 陳 草 吳萸 丁香（各五錢） 為末。每服二錢，米湯下。 
〔痞膈〕\x來復丹\x 見三卷嘔吐。 
〔虛煩〕\x竹葉湯\x 竹葉 麥冬 小麥（各二兩） 甘草（一兩） 生薑（二兩） 大棗（十二枚） 虛悸加參， 
少氣加糯米五合。 
〔積聚〕\x四神散\x 歸 芎 芍 姜 每服二錢，酒下。 
〔積熱〕\x芍藥湯\x 芍 苓 芩 水煎。 
〔血瘕〕\x血竭散\x 歸 芍 桂心 血竭 蒲黃（各兩半） 延胡（一兩） 為末。每服二錢，酒下。 
〔便燥〕\x五仁丸\x 見七卷二便不通。 
〔通燥〕\x蘇麻粥\x 見七卷二便不通。 
〔便閉〕\x通氣散\x 陳 蘇 枳 木通 等分為末，服四錢立通。 
〔溺頻〕\x螵蛸丸\x 見七卷閉癃。 
〔遺溺〕\x益智仁散\x 益智 覆盆子 茯神 遠志 龍骨 五味 等分為末。每服四錢，米飲下。 
〔縮溺〕\x桑螵蛸龍骨散\x 螵蛸（五錢） 龍骨（一兩） 研末，每服二錢，米飲下。 
〔脬損〕\x歸 湯\x 歸 芍 參 術 陳 草 
〔脬傷〕\x固脬散\x 黃絲絹（三尺） 黃蠟（五錢） 蜜（二兩） 白茅根 馬屁勃 水煎。不可作聲。 
〔脬傷〕\x補脬飲\x 見七卷胞痹。 
〔便血〕\x加味歸脾湯\x 見本卷胎前。 
〔心傷〕\x妙香散\x 見二卷衄。 
〔積熱〕\x加味清胃散\x 清胃散見二卷衄，此加犀角 甘草 連翹 
〔酒傷〕\x葛花解酲湯\x 見一卷濕。 
〔肝火〕\x加味小柴胡湯\x 小柴胡湯見一卷溫，此加歸 芍 山梔 膽草 
〔熱淋〕\x滑石散\x 滑石（一兩三錢半） 通草 車前子 葵子（各一兩） 為末，漿水調服方寸匕。 
〔血淋〕\x加味四物湯\x 生地 川芎 白芍 當歸 杜牛膝 木通（各一錢） 桃仁（五個） 滑石（一錢半） 
木香（五分） 水煎。 
〔帶多〕\x金鎖匙丹\x 茯苓 茯神（各二兩） 遠志 龍骨（各三兩） 牡蠣粉（四兩） 酒糊丸，鹽酒下四 
十丸。 
〔精滑〕\x苓術菟絲丸\x 茯苓 白朮 蓮子（各四兩） 五味（二兩） 山藥 杜仲（各三兩） 菟絲子（十兩） 
炙草（一兩） 蜜丸。 
〔利濕〕\x五苓散\x 見一卷溫。 
〔陰脫〕\x當歸人參湯\x 參 歸 芍（各二錢） 升麻（五分） 水煎。外用五倍子泡湯洗，又敷之。 
〔肝火〕\x龍膽瀉肝湯\x 見三卷諸氣。 
〔去瘀〕\x金黃散\x 延胡 蒲黃（各一錢） 桂心（二分） 酒調服，治惡血上沖。 
〔塊痛〕\x延胡散\x 延胡 桂心 當歸 酒調服，治惡血上沖。 

<目錄>卷之八\產後論治
<篇名>產後脈案
屬性：包氏 嚴寒坐蓐，腸出不收，身熱面赤。思被冷無溫，腸必乾澀難上，如蓖麻子搗塗發頂，法必不驗。 
即冷水 面，亦慮滋病。令煎芎歸湯入淨桶，着人扶坐桶上，以舊絹托腸，乘熱熏之。腸得熱氣，自潤而升， 
且托且送，待其將盡，趁手托入。如法而收，再服補劑熱退。 
陳氏 產數日，浮腫身重，不能轉側，不食不語，脈虛緩。當由產後浴早，水濕乘虛襲入子宮，下 
部先腫，漸至通體重着，殆傷濕之見症也。開發腠理，逐去濕邪。宜羌活滲濕湯加陳皮、半夏、防己、茯苓皮。 
一啜濕從汗解，身可轉側，浮腫漸退。再為健脾利濕，飲食亦進。以婦體素肥，氣鬱生涎，時或昏冒，用溫 
膽湯調理而痊。 
某氏 露產冒暑，煩熱汗出，直視不語，脈軟數。醫謂惡露未行，治宜逐瘀。予曰∶直視者足太陽經血 
虛，筋急牽引直上也。不語者暑先入心，手少陰脈系舌本，絡舌旁，邪入營分，舌系縮 
也。煩熱則易郁冒，汗多亦慮液亡，失治必變昏痙危 。用生脈散加生地、當歸、石斛、連翹、丹皮、木瓜、 
甘草、藕汁沖服。諸症退能言，又加減前方，數十服得安。 
張氏 中年產育，旬日外鮮紅下注，自汗身熱，此陰虛陽無所附也。用十全大補湯去桂，加炮姜、小 
麥煎湯，二服汗收血止。是症血去則亡陰，汗多則亡陽，產後危症也。 
徐氏 產後夜熱煩渴，脈促數。因決其胎必下，當夜遂產，惡露甚少，逾日鮮血暴注，暈絕。用潞參、 
茯神、熟地、炮姜、荊芥（醋炒）、山梔、甘草（俱炒黑）、石斛、阿膠，神蘇血止。 
楊氏 產後鮮血，足膝熱，乳少，脈芤，宜攝固下元，兼升舉中氣。桑螵蛸（炙研）、熟地、杞子、杜 
仲（鹽水炒）、黃 （蜜炙）、升麻。二服血止。去桑螵蛸，加生黃 、甘草、當歸、紅棗，而乳倍常。 
李氏 產後郁冒，昏睡不語，慮其痙厥。用鮮石菖蒲根汁熱服，漸次甦醒能言。詢所苦，但云目暗咽塞， 
心系下引，遂悶絕不知人，此為風火，痰阻竅也。因用桔梗、荊芥、甘菊（炒）、連翹、貝母、茯神、山梔、 
菖蒲汁沖，二服而安。 
張氏 官署坐蓐，輒動鄉思，經旬宵熱如烙，脈虛疾，插髻銀簪，一夕色黑，以紙拭去，明晨如漆，駭 
極。予雲∶此產後血虛火炎，汗澤所蒸耳。宜滋陰退熱。以熟地、白芍、丹皮、當歸、丹參、石斛、茯神、 
杞子、甘草，四服熱退，簪色不變矣。去丹皮、丹參，加棗仁、山藥、蓮子，蜜丸服，愈。此前取甘涼除熱， 
後取酸澀安神。 
吳氏 蓐損不復，寒熱往來，自汗，咳嘔吐沫，心悸耳鳴，脈虛數。經言∶陽維為病苦寒熱。陽失維護， 
奇脈已損，況中宮小鎮，致咳嘔悸眩，肝陽升逆，面色忽青忽赤，延為難治。惟大便未溏，腎關未撤，尚堪借 
箸。擬晨服黃 建中湯，去姜，加參、苓、山藥，橘白，衛外扶中。晚服熟地、杞子（俱炒）、牡蠣（醋 ）、 
棗仁、白芍、茯神、五味、蓮子、小麥煎服，攝陰斂陽。症減，背時凜寒，晨服方中再加鹿角膠，外以白胡 
椒末摻布膏藥貼背脊第三椎至第七節，仍照前分早晚各服五七劑乃安。 
巢氏 初春小產，寒熱頭痛煩嘔，汗後復熱，血下如豆汁， 
篡間糜損，脈右洪大，左沉數。此溫邪化熱，乘虛襲入下焦也。以豆豉、山梔、蔞仁、鮮生地、石斛、知母、 
麥冬、丹參、阿膠，血稀熱減。去知母、阿膠，加丹皮，竹葉心，元參，汗透身涼而脈和。 
鄒氏 冬寒當產，艱難損動元氣，嗣以月內便泄。交春寒熱往來，痰嗽汗泄，晡時火升，頰紅唇燥， 
食入嘔滿，小腹痛墜，瀉利稀白無度，支離委頓。所服丸劑，一味混補，罔顧滋膩，豈胃弱火衰，食已不化， 
小腹重墜，氣更下陷，尚堪滑膩增瀉，浸至蓐勞莫挽矣。急用溫中運脾，痛利可減，嘔滿可除。炮姜、小茴、 
益智仁、茯苓、白朮、半夏曲、谷芽（俱炒）、橘白，數劑利止，寒熱減，食亦知味。去炮姜、小茴、谷芽、 
半夏曲、白朮、橘白等，加砂仁、熟地（炭）、潞參、五味、丹皮、山藥、蓮子、釵斛，虛陽漸退，並去益智、 
茯苓，加甜杏仁、茯神、白芍、百合，嗽止調理而康。 

<目錄>卷之八
<篇名>乳症論治
屬性：乳症多主肝胃心脾，以乳頭屬肝經，乳房屬胃經，而心脾鬱結，多見乳核、乳岩諸症。乳癰 腫色紅， 
屬陽，類由熱毒，婦女有之，膿潰易愈。乳岩結核色白，屬陰，類由凝痰，男婦皆有，惟孀孤為多，一潰難治。 
且患乳有兒吮乳易愈，無兒吮乳難痊。其瀝核等，日久轉囊穿破，洞見肺腑，損極不復，難以挽回。而乳岩 
尤為根堅難削，有歷數年而後痛，歷十數年而後潰者，痛已救遲，潰即不治。須多服歸脾、養榮諸湯。切忌攻 
堅解毒，致傷元氣，以速其亡。 
乳汁為氣血所化，而源出於胃，實水谷精華也。惟沖脈隸於胃，故升而為乳，降而為經。新產三日後， 
發寒熱，名蒸乳。宜逍遙散去術。少婦初產，乳脹不得通暢，宜清利。連翹金貝煎。若產多乳少，由氣血不足， 
宜滋補。異功散加歸、芍、杞子、熟地、蔞仁。仍以羹 引之。產後乳自出，屬胃氣虛，宜固補，七福飲加黃 
、五味子以攝之。乳多脹痛而溢者，以溫帛熨而散之。小兒吮乳，鼻風吹入，令乳房壅結腫痛名外吹，不急 
治，多成乳癰。 
內服栝蔞散，外以南星末敷之。甚則連翹金貝煎。孕婦胎熱，寒熱乳腫，名內吹，用橘葉散治之。新產兒未 
能吮乳，余乳停蓄滋脹，發熱內渴，腫硬結痛，名妒乳。宜擠去宿乳，或吮通之。以貝母、栝蔞、甘草節、木 
通煎服。倘兒或不育，產母蒸乳寒熱脹痛，宜斷乳法，以炒麥芽一兩煎服消之。有氣血頗壯，乳汁不即下者， 
通草豬蹄湯、通草散，或秘傳湧泉散行之。痰氣阻閉經絡，乳汁不下，肥人為多，神效栝蔞散疏降之。或以絲 
瓜絡連子燒存性，酒下三錢，蓋被取汗，即通。其氣血虛虧，乳汁不下，玉露散，或八珍湯加黃 、麥冬調補 
之。因肺胃虛寒，乳汁不下，千金鐘乳湯溫養之。 
婦女膽胃二經熱毒，壅遏氣血，乳腫 痛，名乳癰。初起寒熱腫痛，肉色 赤，宜涼血疏邪。四物湯加 
柴胡、山梔、丹皮、貝母、栝蔞、甘草。乳房結核，腫痛色赤，宜疏肝清胃。內服牛蒡子湯，外用活鯉魚，連 
頭骨搗爛，以香臘槽一團研勻。敷上即消。氣血凝滯，結核不散，連翹飲子。肝失條暢，乳癰結核，寒熱腫潰， 
清肝解郁湯。心脾郁傷，乳癰發熱，結核腐潰，歸脾湯， 、術、草生用。乳 腫痛，用大貝母、白芷、乳香、 
沒藥、當歸身，每服四錢，白酒下。乳 潰爛，用兩頭尖雄鼠糞，土楝子經霜者佳，露蜂房各三錢，俱 存性， 
研末，分三服酒下。間兩日一服。痛止膿斂，如膿成不潰，或膿水清稀，用托里消毒散。潰久不斂，用桑根木 
芝，或菌，燒灰，和梅片末摻之，即愈。 
乳內結小核一粒如豆，不紅不痛，內熱體倦，月事不調，名乳岩。急早調治，若年久漸大，腫堅如石， 
時作抽痛，數年潰腐，如 岩深洞，血水淋瀝者，不治。潰後大如覆碗，不痛而癢極者，內生蛆蟲也。症因憂 
思鬱結，虧損肝脾氣血而成。初起小核，用生蟹殼爪數十枚，砂鍋內焙，研末酒下，再用歸、陳、枳、貝、翹、 
姜、白芷、甘草節，煎服數十劑，勿間，可消。蟹爪灰與煎劑間服，曾經驗過。若未消，內服益氣養榮湯， 
外以木香餅熨之。陰虛晡熱，加味逍遙散去焦術，加熟地。寒熱抽痛，歸脾湯。元氣削弱，大劑人參煎服可消。 
若用攻堅解毒，必致潰敗不救。凡潰後，最忌乳沒等藥。 
產後兩乳伸長，細如雞腸，垂過小腹，痛難刻忍，名乳懸，此怪症也，偶亦有之。急用芎、歸各一斤， 
切片，只取四兩，水煎服。令產婦伏桌上，下置火爐，將余片芎、歸入爐漫燒，以口鼻及乳吸煙令上，如藥盡 
未收，如前法煎服熏吸，便可縮上。否則用蓖麻子三粒，研塗發頂心。少頃便去之，即收。 

<目錄>卷之八\乳症論治
<篇名>附方
屬性：〔思郁〕\x歸脾湯\x 見二卷勞瘵。 
〔虛損〕\x益氣養榮湯\x 參 苓 陳 貝 地 芍 歸 芎 香附（各一錢） 甘草 桔梗（各五分） 
生白朮（二錢） 姜 水煎。 
〔蒸乳〕\x逍遙散\x 見一卷火。 
〔清利〕\x連翹金貝煎\x 金銀花 土貝母 蒲公英 夏枯草（各三錢） 紅藤（七錢） 連翹（五錢） 
花粉（三錢） 酒煎。 
〔補脾〕\x異功散\x 見一卷中風。 
〔補中〕\x七福飲\x 見三卷郁。 
〔外吹〕\x栝蔞散\x 栝蔞 乳香 酒煎。 
〔內吹〕\x橘葉散\x 柴 芩 青 陳 芎 梔 翹 石膏（各一錢） 橘葉（二十張） 
〔通乳〕\x通草豬蹄湯\x 通草（一兩） 同豬蹄煮汁服。 
〔通利〕\x通草散\x 柴 桔 瞿麥 花粉（各一錢） 通草（七分） 青皮 芍 翹 芷 草 木通（各五分） 
水煎。 
〔通乳〕\x湧泉散\x 王不留行 白丁香 漏蘆 花粉 僵蠶 甲片 為末。每服四錢，用豬懸蹄煮汁調下。 
此方與薛按湧泉散不同。 
〔疏降〕\x神效栝蔞散\x 栝蔞（一個，研） 生甘草 當歸（各五錢） 乳香 沒藥（各一錢） 酒煎服， 
良久再服。治一切癰疽，消腫潰膿。 
〔通補〕\x玉露散\x 參 苓 芎 芷 歸 芍 桔（各一錢） 甘草（五分） 水煎。 
〔補虛〕\x八珍湯\x 見一卷中風。 
〔溫養〕\x千金鐘乳湯\x 石鐘乳（四錢） 甘草（二錢） 漏蘆（二錢） 通草 栝蔞根（各半兩） 水煎。 
一方有桂心。 
〔涼血〕\x四物湯\x 見一卷中風。 
〔肝胃〕\x牛蒡子湯\x 陳皮 牛蒡 山梔 金銀花 甘草 栝蔞 黃芩 花粉 連翹 角刺 柴胡 青皮 
水煎，和酒服。 
〔結核〕\x連翹飲子\x 連翹 川芎 栝蔞 角刺 橘葉 青皮 甘草節 桃仁（各一錢） 水煎。 
〔和肝〕\x清肝解郁湯\x 四物合二陳，再加 青 貝 蘇 桔 梔 遠志 木通 香附 姜 煎。 
〔膿清〕\x托里消毒散\x 參 苓 術 芎 歸 芍（各一錢） 銀花 白芷（各七分） 甘草（五分） 煎。 
〔腫痛〕\x木香餅子\x 木香（五錢） 生地（一兩） 杵膏和勻作餅，另患處大小貼之，以熨斗熨之。 
〔補托〕\x托里散\x 參 （各一錢） 生術 熟地 歸 芍 苓 陳（各八分） 水煎。 

<目錄>卷之八\乳症論治
<篇名>乳症脈案
屬性：某氏 孀居，右乳潰膿，已穿六孔，左乳核堅抽痛，寒熱食少，脈弦數。審為肝脾鬱結，氣血虧損， 
為疏濟生歸脾湯。其戚屬雲∶前服歸脾反痛奈何？因檢前方， 、術皆炒用。予謂∶此致痛之由也。但生用自 
效，彼瘍醫不諳藥性生熟耳。三服寒熱止，食進。前湯加栝蔞、貝母、白芍、陳皮，五服右瘡平，左核俱軟， 
以前藥為丸服而消。 
許氏 產後乳頭紅腫 痛，用鮮天門冬搗汁，和酒蒸，熱服，以渣敷患處，兩三次愈。 
何氏 乳房結核，症屬陰寒。用鹿角尖磨水，酒沖服效。 
吳氏 暑月左乳 腫成膿，寒熱往來，脈右小數，左弦長。症由肝鬱生火。仿清肝解郁湯，內用當歸、白 
芍、大貝、栝蔞、天冬、乳香、丹皮、山梔、甘草、銀花。外用內消散加減，甲片、乳香、沒藥、歸尾、角刺、 
生大黃、黃芩，蜜調敷。左乳頭潰，根盤漫腫，右乳又硬，急用內托帶消法。生黃 、天冬、栝蔞、香附、 
歸身、白芍、貝母、桔梗、陳皮、甘草，一服痛定。左瘡孔膿稠，右腫稍軟。又數服數敷，根盤消散，瘡口用 
生肌散得平。 
張氏 產後妒乳，去冬潰未即斂，今春近旁腫痛。夫乳頭屬厥陰，乳房屬陽明。今患在乳頭，不致轉囊， 
但潰後藥忌乳、沒消腫，宜托消兼用。旋復花、香附生、大貝、黃 生、栝蔞、廣皮、鬱金、甘草節、當歸，二 
服痛止腫軟。四服潰斂。 
何氏 左乳結核，經六七載，潰後深洞如碗，是名乳岩。由脾肝鬱結，氣血失暢。結核漸大，潰則 岩 
深陷可畏。一僧猶用乳、沒破耗氣血。不知年衰茹素，日夕抽痛，膿水清稀，營衛日虧，毒奚由化，恐三伏難 
延矣。峻補氣血，托里滋液。患口雖難遽斂，尚冀痛勢略定，遷延歲月耳。八珍湯去炒術，加生 、五味、 
麥冬、大貝，數服膿稠痛緩。入夏延秋，患內作癢者肉腐蛆生。（以烏梅肉臘雪水浸，雄黃末，雞羽蘸抹。） 
其弟婦張氏，並系早孀，亦患乳核，二十餘年未潰，堅大如胡桃，勞則抽痛，脈來沉緩。症屬郁損心脾，用歸脾 
湯加香附汁、炒熟地、牡蠣粉、大貝、忍冬藤，數十服而核漸軟。 

<目錄>卷之八
<篇名>熱入血室論治
屬性：凡診婦人，先問經候。婦人病熱，值經水來，邪隨血去，其病自愈。若邪踞半表半里，經水適來適斷， 
血舍空虛，熱邪陷入，晝靜夜劇，寒熱如瘧，煩渴耳聾，譫語見鬼，此為熱入血室，小柴胡湯加生地黃主之。 
凡經行後似瘧譫語，便是熱入血室。蓋血為邪迫，上入肝經，肝受邪，則譫語見鬼。邪入膽經，則血結於胸， 
手觸之輒痛，非藥所及，故當刺期門穴。屈乳頭向下盡處骨間是。仲景雲∶婦人中風，惡寒發熱，經水適來， 
得之七八日，熱除脈遲身涼，胸滿如結胸狀者，刺期門。若晝則明了，暮則譫語，治無犯胃氣及上二焦。 
《活人》以小柴胡湯主之。邪入血分，故發狂，且譫語屬陽明胃經者居多，故戒犯胃氣。陽明病，下血譫語， 
此為熱入血室，隨其實瀉之，犀角地黃湯加丹參、木通，或加味四物湯。汗出愈。如寒熱有時，經來適斷， 
晝明了，暮譫語。醫用剛劑，遂胸膈不利，涎潮上涌，喘急昏冒。當先化其痰，後除其熱。用一呷散，再用 
小柴胡湯加生地黃。如寒熱譫語，胸 
脅滿，如結胸狀，此邪與血結。用陶氏小柴胡湯，去參、棗，加生地、栝蔞、桃仁、丹皮、山楂肉。若少 
陽本經，血結自甚，必少腹急痛，小柴胡湯去參、甘、棗，加延胡、當歸尾、桃仁。若熱入血室，譫語如狂， 
血逆心包，胸中滿痛，為血結胸，用桂枝紅花湯加海蛤、桃仁。若寒熱如瘧，經水適來，狂言見鬼，或脅下硬， 
脾陽虛者，乾薑柴胡湯。若熱入血室，譫語發狂，不省人事者，牛黃膏。按此症必寒熱譫語，總宜小柴胡湯 
加減。其結胸少腹滿痛，或小陷胸湯加丹參、赤芍、陳皮、枳殼，或桃仁承氣湯，玉燭散。選而用之。 

<目錄>卷之八\熱入血室論治
<篇名>附方
屬性：〔和解〕\x小柴胡湯\x 見一卷溫。 
〔瀉熱〕\x犀角地黃湯\x 見一卷溫。 
〔涼血〕\x加味四物湯\x 四物湯加 丹 梔 柴 龍膽草 
〔化痰〕\x一呷散\x 蔞 貝 芩 連 丹 梔 柴 草 
〔散瘀〕\x陶氏小柴胡湯\x 柴 芩 夏 草 地 丹 桃仁 楂肉 或加犀角、栝蔞。 
〔血結〕\x桂枝紅花湯\x 桂 芍 草 丹 紅花 或加海蛤、桃仁。方出王海藏。 
〔燥脾〕\x乾薑柴胡湯\x 柴胡（四兩） 花粉 桂枝（各一兩半） 牡蠣粉 乾薑 炙草（各一兩） 每服五錢， 
溫服取汗。 
〔譫狂〕\x牛黃膏\x 牛黃（二錢半） 硃砂 鬱金 丹皮（各三錢） 腦子 甘草（各一錢） 為末。蜜丸桐子 
大，每服一丸。 
〔胸痞〕\x小陷胸湯\x 見三卷痞滿。 
〔攻瘀〕\x桃仁承氣湯\x 見一卷疫。 
〔去瘀〕\x玉燭散\x 見六卷腹痛。 
〔血結〕\x海蛤散\x 海蛤 滑石 甘草（各五錢） 芒硝（一兩） 為末。每服二錢，用雞蛋清調下。 

<目錄>卷之八\熱入血室論治
<篇名>熱入血室脈案
屬性：丁氏 秋間寒熱似瘧，入暮譫語潮熱，少腹滿，此為熱入血 
室。用小柴胡湯去參、姜，棗，加丹皮、赤芍、生地、楂肉（生）、歸尾，三五劑瘳。 
危氏 夏初時疫，恰值經斷，血海虧虛，壯熱陷里，口燥汗多，夜煩不寐。用清化飲加山梔、澤蘭、藕汁， 
清理血分而愈。 
胡氏 冬溫化熱，月信適來，邪熱搏血，醫用清解。外不甚熱，而臍腹脹痛，小水赤澀。用導赤散加紅花、 
桃仁、延胡、車前子，再劑愈。 
眭婦 傷寒發熱咳嘔，右脅刺痛，邪在少陽未解，忽經行，少腹煩懣。醫不知熱陷血海，且有無犯胃氣 
及中上焦之戒。猶用杏、蔞、谷芽等味，煩懣益劇。仿陶氏加減小柴胡湯，去參、棗，加生地、丹皮、赤芍、 
鬱金、山梔、枳殼，數服而病霍然。 
韋氏 溫熱症煩渴昏譫，脈虛促不受按，此必病中經行也。詢之，則初病旬日內再至矣。以澤蘭、赤芍、 
生地、麥冬、山梔、赤茯、連翹，石菖蒲汁、藕汁沖服，先清血分熱邪，昏譫已減。後去澤蘭、赤芍，加白芍、 
當歸、炙草、紅棗，酸甘和血得安。 

<目錄>卷之八
<篇名>癖瘕諸積論治
屬性：《大全良方》分 癖、 瘕、八瘕、 痞、食 、血 、血瘀凡七門，多婦科下部症。而名目紛沓，症狀相 
近，反遺腸覃、石瘕，今統敘而條分之，以類相從，不淆亦不眩矣。 者近臍左右，各有一條筋起急痛，因 
氣而成，如弦狀，名曰 。癖者僻在兩肋間，有時而痛，名曰癖。疝瘕者，小腹氣聚成塊，或上逆，或下墜也。 
八瘕者黃瘕、青瘕、燥瘕、血瘕、脂瘕、狐瘕、蛇瘕、龜瘕，皆胎產經行，氣血不調之所生也。 者積堅不可 
推移、痞者氣壅不得宣暢。既有食 、血 ，不應復出 條，宜改痰痞為優。傷食成積，堅而難移，名食 。 
瘀血成塊，堅而難移，名血 。若腹中血瘀，則留滯不行，未至成塊者也。別有石瘕生胞中，腸覃生腸外， 
詳載《內經》，亦 癖之類，並為條列症治於後。 
〔 癖〕二症皆陰陽不和，冷氣搏結經絡，血氣作楚， 近臍左右，兩條筋起急痛，大如臂，小如指， 
癖隱兩肋，冷則痛發，宜蔥白散，再服烏雞丸。若脅腹脹痛，肝脾失和，木香順氣散去 
蒼朮，加鬱金、延胡。 
〔疝瘕〕小腹有塊，或時動移，因損傷胞門，宜八珍湯，加疏氣藥。血虛受寒，宜寬脹湯加歸、芍。 
氣虛下墜，補中益氣湯。血瘀氣逆，當歸散。 
〔石瘕〕生胞中，由寒客子門，子門閉塞，惡血當瀉不瀉， 以留止，日益大，狀如孕，堅如石， 
月事不下。見 丸加減，或以坐導藥下之。 
〔八瘕〕皆生於左胞宮，右子戶，多由經行交合，小腹滿急，經血瘀阻，因成瘕聚。如懷孕，甚則溺澀， 
痛苦如淋，今人無子。一、黃瘕。經行不利，左脅氣結，陰中刺痛，淋露黃汁。用坐導皂莢散。二、青瘕。新 
產浴早風襲，瘕聚左右脅，崩中不禁，下青汁。用坐導戎鹽散。三、燥瘕。經行胃熱，心煩汗多，大便艱澀， 
瘕聚如杯。加味四物湯。四、血瘕。經行勞動感寒，留絡不去，腰腹急痛。宣血瘕方，或調經散。五、脂瘕。 
新產交合早胞傷，子戶失禁，精血雜下如膏。宜坐導脂瘕方。六、狐瘕。經行受驚，心志恍惚，邪入於陰， 
月閉溺難。宜狐瘕方。七、蛇瘕。經後陰未復，食飲誤中虺毒，成形長而 痛。宜蛇瘕方。八、龜瘕。經行浴 
水，水精與邪氣襲入子戶，形如小拌，少腹切痛。宜龜瘕方此照《巢氏病源》，刪節爽淨，簡要有體。 
〔痰痞〕涎沫凝結為痰，氣道壅滯為痞。中脘痰氣不利，砂枳二陳湯。痰結胸滿，順氣導痰湯。心下痞， 
發熱而嘔，半夏瀉心湯。心下積冷如覆杯，按之有水聲，熱手熨之如冰，脈沉遲，三聖散吐之，次服白朮調中 
湯。 
〔食 〕脾胃先弱，飲食失調，生冷不化，日漸成塊，治先主疏導，而佐以和中。大和中飲，或消食丸。 
若氣壅血滯形寒者，烏藥散。脾氣虛，血不行者，芎歸四君子湯。脾氣鬱，血不行者，歸脾湯。肝脾血燥不 
行者，加味逍遙散。 
〔血 〕經水不調，結而成塊，臍下冷痛，五物煎。情志郁損，氣血乖違，加味歸脾湯。恚怒傷肝， 
加味逍遙散。產後惡露，失笑散。血積脹滿，當歸活血湯。肝脾虛損，芎歸六君子湯。凡 
塊有形，皆正虛邪實，宜扶正除邪，毋輕議攻伐也。薛雲∶此症多因七情虧損五臟，如脾統血，肝藏血，故郁 
傷脾，怒傷肝者，多患脅腹作痛，正肝脾經症也，宜養正則積自除。 
〔血瘀〕經水不行，或產後惡露未淨，得寒則澀為瘀，久而不消則為 。腹痛畏手按者，內有血瘀。通瘀 
煎加桃仁、延胡、牛膝。怒傷肝者，脅腹脹痛，化肝煎。郁傷脾者，食減刺痛，歸脾湯。 
〔腸覃〕寒氣客腸外，與衛氣搏，癖而內着， 肉乃生。大如雞卵，漸如懷子，按之則堅，推之則移， 
月事以時下，是氣病血未病也。二陳湯加香附。若堅久作痛，宜 露丸。 
統按前症，宜辨新久，有形無形，或痛不痛，動不動，在氣在血，在胸脅，在少腹，在沖任，在腸外， 
在胞宮。新者易治，久者難治。痛猶通連氣血，不痛則另結窠囊。瘕者假也，無形而聚亦能散。 者征也，成 
形而堅不可移。成形者，或由食積為食 ，由血結為血 。無形者，但在氣分，氣滯則聚而見形，氣行則散 
而無跡。 癖與痛俱現，不痛則隱，痰氣居多。疝瘕氣結，石瘕血結，八瘕阻於胞宮，腸覃生於腸外，月事 
不異。又氣血痰沫所成，痰痞各分寒熱，且痰有物而痞無形。其狐瘕、蛇瘕、鱉瘕，異氣所感，或飲食誤中， 
留聚髒腹，假血而成。與宿血之自內而凝為 為瘀者不同。古法敗梳治虱瘕，銅屑治龍瘕，曲柏治米瘕，鍛石 
治酒瘕，理可類推矣。血瘕、血 、血瘀、血同而新久分。且血必隨氣，氣行則血行，故治血先理氣。又必 
察其正氣衰旺，若正氣已虛，必先補正，乃可除邪，或兼外治法助之。阿魏膏、琥珀膏、三聖膏。古方治死血 
食積痰飲，成塊在脅，用化積丸。治氣血鬱結，食積脹痛，用開郁正元散。氣血兼治，寒熱互施，治血積月 
水不調，用當歸丸。血瘀痛不可忍，用琥珀散。余如血竭散、牡丹散。俱主熱，桃仁煎、三棱煎並主攻。乃 
寒則溫之，結則散之，堅則削之也。其峻厲猛劑，如硝石丸、 砂丸、巴豆丸、乾漆散。或不得已用之， 
恐傷元氣，後成不救，宜仿立齋、景岳治法為穩。 
《準繩》以 瘕並屬血病。《綱目》謂∶ 瘕積聚，並起於氣，以瘕屬血病者，氣聚而後血凝也。 
立齋治一婦，內熱作渴，腹瘕如雞卵，漸大四寸許，經水三月一至。凡瘕聚 塊，在子宮則不孕，在沖任 
則不月。肢體消瘦，脈洪而虛，左關尤甚，此肝脾鬱結症也。外貼阿魏膏，午前用補中益氣湯，午後用加味歸 
脾湯。肝火稍退，脾土稍健，用六味丸、歸脾丸間服。又日用蘆薈丸二服，空心以逍遙散下。日晡以歸脾 
湯下。調理年余而愈。又治一婦，腹塊上攻作痛，吞酸痞悶，面色青黃，此肝脾氣滯症也、六君子湯加芎、 
歸、柴、連、木香、吳萸各少許，二服。又以歸脾湯，送下蘆薈丸。三月余，肝脾和，諸症退。以調中益氣 
湯加茯苓、牡丹皮而經調。 
景岳論瘀血成形，初成形則根盤未固。痛在臍腹者，五物煎、決津煎。如病氣形氣俱實，腹脹痛甚者，通 
瘀煎、元胡當歸散。稍久而堅者消磨之，三棱煎、萬病丸。形氣強壯，瘀滯不行，腹脹痛甚者，下之，桃仁承 
氣湯，或穿山甲散。然須詳慎，其氣壅瘕聚，為脹為痛者，排氣飲、木香順氣散。如血中之氣滯，為瘀為痛者， 
通瘀煎、調經飲。疝瘕氣聚者，荔香散。肝氣逆而為聚者，解肝煎。三焦壅滯，氣道不利，中滿腫脹者，廓清 
飲。 
李氏曰∶治 瘕者，調其氣，破其血，消其食，豁其痰，衰其大半而止，不可峻攻，以傷元氣，且扶脾胃， 
待其自化。愈後，用大小烏雞丸、八珍湯、交加散、交加地黃丸調之。若用攻擊，胃氣先傷，或待塊消盡，而 
後補養，遲不及矣。 

<目錄>卷之八\癖瘕諸積論治
<篇名>瘕脈候
屬性：婦人積聚疝瘕，脈弦急者生，虛弱者死。少陰脈浮而緊，緊則疝瘕，腹中痛，半產而墮傷，浮則亡血， 
惡寒絕產。 

<目錄>卷之八\癖瘕諸積論治
<篇名>附方
屬性：〔除冷積〕\x蔥白散\x 地 芍 歸 芎 參 苓 姜 桂 朴 枳 木香 茴香 青皮 麥芽 神曲 
苦楝子 三棱 莪朮 等分為末。每服三錢，加連須蔥白、食鹽煎。 
〔補虛〕\x烏雞煎丸\x 參 丹 術 烏藥 蛇床子（各一兩） 桂心 附子 川烏 紅花（各三錢） 
蒼朮（一兩半） 白芍 莪朮 陳皮 延胡 木香 肉蔻 熟地 琥珀 草果（各五錢） 研細，以烏雄雞一隻， 
去肚腸毛翅，將上藥末納雞腹中，用瓷瓶入好酒一斗，同煮，去骨，焙乾為末，煉蜜和丸桐子大。每服三十丸， 
當歸湯下。 
〔脅脹〕\x木香順氣散\x 木香 香附 檳榔 青 陳 砂 枳 朴 蒼朮（各一錢） 炙草（五分） 
〔氣血〕\x八珍湯\x 見一卷中風。 
〔陰疝〕\x寬脹湯\x 檳榔 官桂 木香 沉香 大腹皮 青皮（各一錢） 香附 小茴（各錢半） 水煎，加 
食鹽七分。 
〔補中〕\x補中益氣湯\x 見一卷中風。 
〔血瘀〕\x當歸散\x 見本卷調經。 
〔石瘕〕\x見 丸\x 見三卷積聚。 
〔黃瘕〕\x皂莢散\x 皂角（一兩，炙去皮子） 川椒（一兩，炒去汗） 細辛（一兩半） 搗末囊盛，大如指， 
長二寸，納陰中，惡水畢出，以溫湯洗之。 
〔青瘕〕\x戎鹽散\x 戎鹽（一升） 皂角（五錢，炙去皮子） 細辛（一兩） 同上坐導。 
〔燥瘕〕\x加味四物湯\x 四物湯加 延胡 桃仁 砂仁 紅花 香附 莪朮 水煎。 
〔血瘕〕\x血瘕方\x 乾薑 烏賊骨（炙。各一兩） 桃仁（去皮尖，一兩） 研末。酒服方寸匕，日二服。 
〔血瘕〕\x調經散\x 或作飲，見本卷調經。 
〔脂瘕〕\x脂瘕方\x 皂莢（七錢半） 川椒 細辛 礬石 五味 乾薑（各五錢） 坐導法同前。 
〔狐瘕〕\x狐瘕方\x 取新死鼠一枚，以新絮裹之，包以黃泥， 研為末。以桂心末二錢半調勻，酒服方寸匕。 
〔蛇瘕〕\x蛇瘕方\x 大黃 黃芩 芒硝（各五錢） 炙草（三錢） 烏賊骨（二枚） 皂角（炙，一兩半） 水煎， 
芒硝後下服，十日後再服，瘕即下。 
〔龜瘕〕\x龜瘕方\x 大黃 乾薑 附子 桂心 細辛 白朮 蟲 王 側子 研末。酒服方寸匕，日 
三服。 
〔痰氣〕\x砂枳二陳湯\x 砂仁 枳殼 加二陳湯。 
〔痰結〕\x順氣導痰湯\x 導痰湯見一卷中風，此加木香、濃朴。 
〔痞嘔〕\x半夏瀉心湯\x 見一卷溫。 
〔吐積〕\x三聖散\x 見一卷中風。 
〔痰痞〕\x白朮調中湯\x 白朮 茯苓 澤瀉 橘紅（各五錢） 甘草（一兩） 乾薑 官桂 砂仁 藿香（各二錢 
半） 
為末。白湯化蜜服。 
〔食 〕\x大和中飲\x 見三卷飲食。 
〔食 〕\x消食丸\x 楂肉 神曲 麥芽 萊菔子 青皮 陳皮 香附（各二兩） 阿魏（醋浸，研，一兩） 
為末。以湯泡蒸餅為丸，薑湯下。 
〔寒滯〕\x烏藥散\x 烏藥 莪朮 桂心 當歸 木香 桃仁 青皮等分為末。每服二錢，熱酒下。 
〔脾虛〕\x芎歸四君子湯\x 芎 歸 加四君子湯。 
〔脾虛〕\x歸脾湯\x 見二卷勞瘵。 
〔血燥〕\x加味逍遙散\x 見一卷火。 
〔血 〕\x五物煎\x 四物湯加桂心。 
〔氣血〕\x加味歸脾湯\x 見本卷胎前。 
〔產後〕\x失笑散\x 見六卷胃脘痛。 
〔血 〕\x當歸活血湯\x 赤芍 歸尾 生地（各一錢半） 桃仁 紅花 香附（各一錢） 川芎 丹皮 延胡 
莪朮（各八分） 三棱 青皮（各七分） 
〔虛損〕\x芎歸六君子湯\x 六君子湯加芎、歸。 
〔血瘀〕\x通瘀煎\x 見五卷厥。 
〔怒傷〕\x化肝煎\x 見二卷血。 
〔痰氣〕\x二陳湯\x 見一卷中風。 
〔腸覃〕\x 露丸\x 莪朮 三棱（各酒浸一兩，巴豆三十個切，炒上二味，去巴豆） 乾漆（炒煙盡） 
川烏（各五錢） 砂（四錢） 青皮 雄黃（另研） 茴香（鹽炒） 甲片（炮。各三錢） 輕粉（一錢。另研） 
麝香（五分） 研細，薑汁糊丸。每服二十丸。 
〔外治〕\x阿魏膏\x 見三卷積聚。 
〔外治〕\x琥珀膏\x 見三卷積聚。 
〔外治〕\x三聖膏\x 見三卷積聚。 
〔通治〕\x化積丸\x 黃連（一兩半，以吳萸、益智各炒一半，去萸、智） 萊菔 
子香附 山楂（各一兩） 川芎 山梔 三棱（煨） 神曲 桃仁（各五錢） 研末，蒸餅為丸。 
〔通治〕\x開郁正元散\x 白朮 陳皮 香附 山楂 青皮 海粉 桔梗 茯苓 砂仁 延胡 神曲 麥芽 
甘草 等分為末。每服一兩，生薑水煎。 
〔血積〕\x當歸丸\x 當歸 赤芍 川芎 熟地 三棱 莪朮（各五錢） 神曲 百草霜（各二錢半） 為末， 
酒糊丸桐子大。每服六七十丸，開水下。 
〔血瘀〕\x琥珀散\x 琥珀 乳香 沒藥（各五錢） 每服二錢，水酒各半煎，入地黃自然汁二合再熬，去 
渣，入溫酒和服。 
〔血瘕〕\x血竭散\x 見本卷產後。 
〔血塊〕\x牡丹散\x 牡丹 當歸 延胡 桂心（各一兩） 赤芍 牛膝 莪朮（各三兩） 三棱（一兩半） 
為末。每服三錢，水酒各半煎。 
〔 痞〕\x桃仁煎\x 桃仁（一兩） 訶子皮 白朮 赤芍 當歸（各七錢半） 三棱 莪朮（各炒五錢） 
陳皮（去白，三兩） 鱉甲（醋炙，一兩半） 為末。每服二錢，水煎，加姜，熱服。 
〔 積〕\x三棱丸\x 莪朮（醋浸炒） 三棱（各三兩） 青皮 麥芽 半夏（各一兩） 為末，醋糊丸桐子大。 
每服四十丸，醋湯下。 
〔峻攻〕\x硝石丸\x 硝石（三兩） 大黃（四兩） 人參 甘草（各二錢） 為末，醋和丸。米飲下，三日一服。 
〔峻攻〕\x 砂丸\x 木香 沉香 巴豆（各一兩） 青皮（二兩） 銅青（五錢） 砂（一錢） 先將青皮同 
巴豆炒紫色，去巴豆。為末，再和藥蒸餅為丸。 
〔峻攻〕\x巴豆丸\x 巴豆 砂 大黃 靈脂 桃仁 木香 蜜丸，醋下。 
〔峻攻〕\x乾漆散\x 乾漆 木香 芫花 赤芍 桂心 當歸 琥珀 川芎（各五錢） 大黃（二兩） 牛膝（七錢） 
桃仁（一兩） 麝香（二錢半） 每末一錢，酒下。 
〔補陰〕\x六味丸\x 見一卷中風。 
〔腹瘕〕\x蘆薈丸\x 見三卷積聚。 
〔調補〕\x調中益氣湯\x 見三卷脾胃。 
〔臍腹〕\x決津煎\x 歸 地 澤 桂 牛膝 烏藥 
〔消磨〕\x三棱煎\x 即三棱丸。 
〔堅久〕\x萬病丸\x 乾漆 牛膝 等分為末，用生地汁升許，熬膏和藥，杵丸桐子大。每服二十丸，酒下。 
〔瘀滯〕\x桃仁承氣湯\x 見一卷疫。 
〔瘀滯〕\x穿山甲散\x 甲片 鱉甲 赤芍 大黃 乾漆 桂心（各一兩） 川芎 芫花 歸尾（各五錢） 
麝香（一錢） 溫酒下一錢。 
〔脹痛〕\x排氣飲\x 見三卷積聚。 
〔疝瘕〕\x荔香散\x 或作荔枝散，見七卷疝。 
〔腫脹〕\x廓清飲\x 見三卷腫脹。 
〔調補〕\x烏雞丸\x 烏骨雞（一隻，男雄女雌，去毛去穢，留內金，洗腸留腸） 烏 骨（童便浸炒，四兩） 
茹蘆（一兩） 以三味入雞腹內，用陳酒、童便各三碗，水數碗，砂鍋中煮，搗爛焙乾，骨用酥炙，共為細末， 
山藥末調糊為丸桐子大。每服五七十丸，百勞水下。此方治婦人倒經，男子咳嗽吐血，《醫通》名巽順丸。 
〔調補〕\x烏雞丸\x 烏骨雞（一隻。男雌女雄，製法同上） 北五味（一兩） 熟地（四兩） 二味入雞腹， 
用陳酒、童便於砂鍋中煮，又以黃 於術（各三兩） 茯苓 歸身 白芍（各二兩） 預為末，同雞肉搗爛焙乾， 
骨用酥炙，共研入下項藥∶人參（三兩） 丹皮（二兩） 川芎（一兩） 和前藥，以山藥末六兩糊丸桐子大。 
人參湯下三錢。骨蒸加鱉甲、柴胡、地骨。經閉加肉桂。崩漏加阿膠。倒經加麥冬。痞悶加香附、沉香。帶下 
加萆 、香附、蘄艾。此方最善調經，或蓐勞帶下崩淋等症。 
〔氣血〕\x交加散\x 生地（一斤，搗汁炒姜渣） 生薑（十二兩，搗汁炒地黃渣） 白芍 延胡 當歸 
蒲黃 桂心（各二兩） 沒藥 紅花（各五錢） 研末為丸。每服四錢，酒下。 
〔氣血〕\x交加地黃丸\x 見本卷調經。 

<目錄>卷之八
<篇名>帶下論治
屬性：帶下系濕熱濁氣流注於帶脈，連綿而下，故名帶下，婦女多有之。赤帶屬熱，因血虛而多火。白帶屬濕， 
因氣虛而多痰。亦 
有五色兼下者，多六淫七情所傷，滑泄不止，則腰膝酸。宜調脾腎，或用升提，或用攝固。又當分白帶、白濁、 
白淫三項。白帶者，流出稠粘清冷，此出於胞宮，精之餘也。白濁者，胃中濁氣，滲自膀胱，水之濁也。白淫 
者，溺後滑精，流出無多，此房後男精不能攝也。按景岳雲∶帶症之因有六。一心旌搖，心火不靜而帶下者， 
當先清火。硃砂安神丸、清心蓮子飲。如無邪火，但心虛帶下者，秘元煎、人參丸。一欲事過度，滑泄不固者， 
秘元煎、固精丸、鎖精丸。一人事不暢，精道逆而為帶濁者，初宜威喜丸，久宜固陰煎。一濕熱下流而為帶濁， 
脈必滑數，煩渴多熱。保陰煎、加味逍遙散，若熱甚兼淋而赤者，龍膽瀉肝湯。一元氣虛而帶下者，壽脾煎、 
七福飲、十全大補湯。若陽氣虛寒，脈見微澀，腹痛清冷帶白者，家韭子丸。如脾腎氣虛下陷者，補中湯， 
或歸脾湯。其淫濁初起而見熱澀者，大釐清飲，初起無火，但見淋澀者，小釐清飲或五苓散。如肝經怒火下流 
者，加味逍遙散，甚者龍膽瀉肝湯。如服寒涼太過，致下焦不固者，萆 釐清飲。如元氣虛寒下陷者，補中湯。 
如脾濕下流者，六君子湯、歸脾湯。如久而不愈，虛滑下陷者，秘元煎、苓術菟絲煎。凡帶下肥人多濕痰，越 
鞠丸加滑石、海石、蛤粉、茯苓、半夏、椿皮為丸。瘦人多熱痰，大補丸加滑石、敗龜板、椿皮。又產後去血 
多，白帶淋瀝者，衛生湯。其久而不止，脈弱無力者，固真丸、玉關丸、參 湯、克應丸，或秘真丹。皆可 
選用。 

<目錄>卷之八\帶下論治
<篇名>帶下脈候
屬性：凡帶下崩中，脈多浮動。脈虛而遲者輕，數而實者重。 

<目錄>卷之八\帶下論治
<篇名>附方
屬性：〔安神〕\x硃砂安神丸\x 見二卷汗。 
〔清火〕\x清心蓮子飲\x 見一卷火。 
〔固精〕\x秘元煎\x 見四卷三消。 
〔安心〕\x人參丸\x 人參 茯苓 茯神 遠志 棗仁 益智 牡蠣粉（各五錢） 硃砂（二錢半） 研末， 
以黑棗肉丸。 
〔收攝〕\x固精丸\x 見七卷潰泄。 
〔固腎〕\x鎖精丸\x 故紙 青鹽 茯苓 五味 研末，酒糊丸，鹽湯下。 
〔淡滲〕\x威喜丸\x 見七卷淋濁。 
〔攝腎〕\x固陰煎\x 見二卷脫。 
〔滋陰〕\x保陰煎\x 見五卷痙。 
〔和肝〕\x加味逍遙散\x 見一卷火。 
〔瀉火〕\x龍膽瀉肝湯\x 見三卷諸氣。 
〔溫脾〕\x壽脾煎\x 參 術 歸 草 山藥 棗仁 炮姜 遠志 蓮子 
〔扶元〕\x七福飲\x 見三卷郁。 
〔大補〕\x十全大補湯\x 見一卷中風。 
〔補陽〕\x家韭子丸\x 見七卷閉癃。 
〔補中〕\x補中益氣湯\x 見一卷中風。 
〔益脾〕\x歸脾湯\x 見二卷勞瘵。 
〔利濕〕\x大釐清飲\x 見四卷泄瀉。 
〔滲濕〕\x小釐清飲\x 見一卷濕。 
〔通腑〕\x五苓散\x 見一卷溫。 
〔溫理〕\x萆 釐清飲\x 見七卷淋濁。 
〔理脾〕\x六君子湯\x 見一卷中風。 
〔脾腎〕\x苓術菟絲煎\x 苓 術 蓮子（各四兩） 五味 山藥 杜仲（各三兩） 菟絲餅（十兩） 
炙草（五錢） 山藥粉糊丸。 
〔舒郁〕\x越鞠丸\x 見三卷諸氣。 
〔瀉熱〕\x大補丸\x 見一卷火。 
〔產淋〕\x衛生湯\x 歸 芍（各三錢） 甘草（一錢） 
〔溫澀〕\x固真丸\x 白石脂 柴胡 黃柏 白芍 當歸 龍骨 炮姜 研末糊丸。 
〔止脫〕\x玉關丸\x 白面（四兩，炒） 枯礬 文蛤（醋炒） 訶子（半生半炒各二兩） 五味（一兩） 
研末為丸。 
〔調補〕\x參 湯\x 熟地（錢半） 參 苓 歸 芍 鹿角膠（各一錢） 
地骨 車前子 術 草 芎（各五分） 加棗煎。 
〔補澀〕\x克應丸\x 地 芍（各二兩） 歸 芎 丹 苓 赤石脂 龍骨 牡蠣 艾葉（各一兩） 醋糊丸。 
〔溫澀〕\x秘真丹\x 菟絲子 韭子 破故紙 杜仲（俱炒） 炮姜（各一兩） 龍骨 牡蠣（俱 ） 山萸 
赤石脂（各五錢） 遠志 覆盆子 巴戟 杞子 山藥（各七錢） 柏子仁（一兩） 鹿角膠（一兩半） 
黃柏（鹽酒炒，七錢半） 金櫻子（焙，二兩） 研末。蜜丸桐子大，淡鹽湯下。 

<目錄>卷之八\帶下論治
<篇名>帶下脈案
屬性：徐氏 血崩後繼以溺血，溺血後繼以白帶，淋瀝不已。沖任虛滑，治在固攝下元，培養奇脈。阿膠、牡蠣、 
茯神、杞子、菟絲子、白芍、杜仲、續斷、熟地（俱炒），蜜丸數服而固。赤帶屬熱兼火，白帶屬濕兼痰，帶 
久不止，須補脾腎兼升提。此症由崩漏而成淋帶。《脈訣》所謂崩中日久為白帶，漏下干時骨髓枯也。夫肝腎 
內損，自必漸及奇經，至帶脈不司束固，任脈不司擔承，非用攝納。沖為血海，虛滑曷止。李先知所謂下焦有 
病患難會，須用餘糧、赤石脂，亦鎮固之旨。 
侄女 中年崩漏久愈，近忽身麻心悸，自汗膚冷，帶多肢顫。閱所服方，數用阿膠、熟地。遂致食入嘔滿， 
大便頻滑。不知症屬陽虛氣陷，膠地滋滑，大與病情鑿枘不入。擬方用半夏曲（炒）、於術（生）、牡蠣（ ）、 
鹿角霜、潞參、茯苓、棗仁、砂仁、小麥。四服諸症悉減，去半夏曲，加杜仲、芡實、蓮子、白芍、山藥（俱 
炒用），又數服得安。 
徐氏 脈沉小數，體羸久嗽，損象已成，驚蟄後重加喘嗽，帶下如注。醫用補澀太過，致小溲短少， 
小腹滿悶，是病上加病，法在通攝兼用。潞參、茯苓、燈心、湖蓮、薏米、杞子、杜仲、沙苑子（俱生用）、 
山藥（炒）、橘紅、五味，數服諸症平，帶止食加。但飢則嗽頻，勞則體熱，知由中氣餒怯。去燈心、薏米、 
杜仲、沙苑子，加黃 （炙）、甘草、飴糖、貝母、百合，數服而起。 
何氏 五旬外寒從背起，督脈陽虛，帶下經旬，腎真失固，多奇經主病。脈象兩尺虛澀，右關滑，左 
寸強，系操勞擾動心陽， 
中脘停痰，時悶時熱，煩嘈乾嘔，恍惚失寐。先用溫膽湯去枳實，加茯神、梔子（炒）、一服能寐。子後便瀉， 
怯冷有年，陽分素虧，急須溫攝，鹿角霜、杞子炭、茯神、杜仲（炒）、砂仁、潞參、龍眼肉、蓮子（炒）、 
一啜寒止。三劑諸症全瘳。 

<目錄>卷之八
<篇名>前陰諸疾論治
屬性：肝脈抵少腹，環陰器。督脈起少腹以下骨中央，女子入系廷孔，循陰器。凡婦科前陰諸症，不外肝督二 
經主病。然有陰腫、陰癢、陰冷、陰挺、陰蝕等類，為條列而分治之。 
〔陰腫〕玉門 腫，並兩 俱痛，憎寒發熱，小水澀少，肝經濕熱也，龍膽瀉肝湯滲而清之。陰腫急痛， 
寒熱往來，肝火血虛也，加味逍遙散涼而調之。風熱客於陰經， 發腫痛，小水淋瀝，積熱閉結也，元參、 
荊芥、 本、甘草梢，加入大釐清飲宣以泄之。陰腫下墜，氣血虛陷也，補中益氣湯舉而補之。但腫痛者， 
加味四物湯涼而和之。腫痛而玉門不閉者，夾虛也，逍遙散、或十全大補湯和而補之。濕癢出水，兼痛者， 
憂思過也，歸脾湯加丹、芍、柴、梔調暢之。腐潰者，內服逍遙散，外以黃柏面、海螵蛸末滲之。如因產傷 
陰戶而腫者，不必治腫，但調氣血，腫自退。產後受風而腫者，芎歸湯加羌、防、荊芥等，煎湯洗之。陰腫 
如石，痛不可忍，二便不利，用枳實、陳皮各四兩，炒香研末，乘熱以絹包，從上身熨至下部，並陰腫處頻 
頻熨之，冷則互換。氣行自愈。又陰腫以海螵蛸散外敷。 
〔陰癢〕陰中癢，多由肝經濕熱，化生 蟲，微則癢，甚則痛，或膿水淋瀝，治宜清肝火。加味逍遙散、 
龍膽瀉肝湯。如小腹脹痛，晡發寒熱者，加味小柴胡湯。怒傷肝脾，胸悶陰癢者，加味歸脾湯。瘦人陰虛燥 
癢者，六味丸三錢，合滋腎丸一錢，外用蛇床子、川椒煎湯熏洗。日三次。癢甚必有蟲，以甘庶渣燒灰，入冰 
片擦之，或以豬肝煮熟，納陰中，引蟲出。一婦患此，諸藥不效，因食黍 米飯粥而愈。 
〔陰冷〕婦人陰冷，由風冷客於子髒。宜五加皮酒。其肥盛而陰冷者，多濕痰下流。二術二陳湯加羌活、 
防風。立齋謂∶陰 
冷屬肝經濕熱，外乘風冷。若小便澀滯，小腹痞痛，宜龍膽瀉肝湯。內傷寒熱，經候不調，宜加味逍遙散。 
寒熱體倦，飲食少思，加味四君子湯。郁怒發熱，少寐懶食，加味歸脾湯。下元虛冷，腹痛便溏，八味丸。 
陰冷，用溫中坐藥。蛇床子研末，白粉少許，和勻，如棗大，綿裹納陰中。自熱，或以蛇床子五錢，吳茱萸三 
錢，加麝少許，為末蜜丸，以綿裹納之。 
〔陰挺〕婦人陰中挺出數寸，如菌如芝。因損傷胞絡，或臨產用力所致，以升補元氣為主。補中益氣湯。 
若肝經濕熱，小水澀滯，龍膽瀉肝湯。陰虛滑脫，固陰煎、秘元煎。肝脾氣鬱，歸脾湯。服藥不效，用一捏 
金丸。婦人瘕聚，陰中突出如茄子，與男疝同，亦名 疝，臥則上升，立則下墜，多因氣虛，勞力舉重。 
宜大補元煎。 
〔陰蝕〕陰中生瘡如小蛆，名曰 ，痛癢如蟲行，膿水淋瀝。乃七情鬱火，傷損肝脾，致濕熱下注。其 
外症突出蛇頭，或如雞冠，腫痛濕癢，潰爛出水。其內症，口乾內熱，經候不調，飲食無味，體倦發熱，胸 
膈不利，小腹痞脹，赤白帶下。其治法，腫痛者，加味四物湯。濕癢者，加味歸脾湯。淋澀者，龍膽瀉肝湯。 
潰腐者，加味逍遙散。腫悶脫墜者，補中益氣湯加山梔、丹皮。佐以外治法。《肘後方》∶杏仁、雄黃、 
白礬各五錢、麝香二分，為末敷入。 
〔交接出血〕女人交接輒出血作痛，多由陰氣薄弱，腎元不固，或陰分有火而然。如肝腎陰虛不攝者， 
固陰煎。陰分有火者，保陰煎。心脾不攝者，歸脾湯。《千金方》用桂心、伏龍肝各五錢，為末酒下。交接 
違理出血，用亂發、青布，燒灰敷之，立止。或以赤石脂末滲之，或以五倍子末摻之。一婦交接出血，輒 
面黃如蠟，終身不育。 
〔傷丈夫頭痛〕強弱相陵，四肢沉重，頭痛昏暈，局方來復丹。立齋用補中益氣湯、六味丸以滋化源。 
《集驗方》∶用生地八兩，白芍五兩，甘草三兩，香豉一升，蔥白四兩，生薑二兩，水七升，煮取二升， 
分三服。忌房事。 
〔小戶嫁痛〕內用甘草、生薑、白芍各五分，桂心二分，煎 
服。外用甘草、小麥煎湯洗，效。或以海螵蛸、燒為末，酒調服。 

<目錄>卷之八\前陰諸疾論治
<篇名>前陰症脈候
屬性：少陰脈滑而數者，陰中生瘡。少陰脈弦者，白腸必挺核。（《脈經》） 

<目錄>卷之八\前陰諸疾論治
<篇名>附方
屬性：〔泄熱〕\x龍膽瀉肝湯\x 見三卷諸氣。 
〔除蒸〕\x加味逍遙散\x 見一卷火。 
〔泄濕〕\x大釐清飲\x 見四卷泄瀉。 
〔升補〕\x補中益氣湯\x 見一卷中風。 
〔涼血〕\x加味四物湯\x 見本卷調經。 
〔補虛〕\x十全大補湯\x 見一卷中風。 
〔調補〕\x歸脾湯\x 見二卷勞瘵。 
〔和血〕\x芎歸湯\x 芎 歸 芷 草 龍膽草 煎湯熏洗。 
〔敷藥〕\x海螵蛸散\x 海螵蛸 人中白 等分為末，先以百草湯煎洗，再以此藥摻之，如干以麻油調，或 
加冰片敷之，治陰腫癢及下疳皆效。 
〔和解〕\x加味小柴胡湯\x 見本卷產後。 
〔滋陰〕\x加味歸脾湯\x 見本卷胎前。 
〔滋陰〕\x六味丸\x 見一卷中風。 
〔降火〕\x滋腎丸\x 見一卷火。 
〔散寒〕\x五加皮酒\x 五加皮 乾薑 丹參 蛇床子 熟地 杜仲（各三兩） 杞子（一兩） 鍾乳粉（四兩） 
以酒十五斤浸，溫服。 
〔燥痰〕\x二術二陳湯\x 見二卷痰飲。 
〔補脾〕\x加味四君子湯\x 參 苓 術 草 扁豆（各一錢） 加姜、棗、煎。 
〔溫補〕\x八味丸\x 見一卷中風。 
〔止脫〕\x固陰煎\x 見二卷脫。 
〔攝陰〕\x秘元煎\x 見四卷三消。 
〔暖肝〕\x一捏金\x 見七卷疝氣。 
〔補元〕\x大補元煎\x 見一卷中風。 
〔清火〕\x保陰煎\x 見五卷痙。 
〔通利〕\x來復丹\x 一名養正丹，見三卷嘔吐。 

<目錄>卷之八\前陰諸疾論治
<篇名>前陰脈案
屬性：夏氏 暑月孕後，小水赤澀，子戶癢甚，日晡寒熱。此由胞宮虛，感受濕熱也。內用龍膽瀉肝湯，加 
赤苓、燈心煎服。外用蛇床子、川椒、白礬、煎湯熏洗。再用杏仁、雄黃、朝腦研末，摻入戶內愈。 
姜氏 孕六月，濕襲子戶，小水淋瀝作癢，用茅術（生）、五加皮、苦參、當歸、蛇床子、川椒，煎湯 
熏洗，內服導赤散加滑石，愈。 
王氏 產後氣虛陰脫，兩尺空。用補中湯去柴胡，加菟絲子、杜仲、芡實，外用龍骨、牡蠣（俱研細） 
托之。 
孔氏 陰挺時流膿水，脈虛澀。內服補陰益氣煎加白芍，外用川芎、當歸、白芷、熟礬、銀花、甘草， 
煎湯熏洗，拭乾，用五倍子研末摻之。 
唐氏 數年經閉，陰瘡內潰，晡熱食減，頭眩口乾，肢痛便燥，身面俱發丹毒紅暈。據述為根據夫疳毒所染， 
內服加味四物湯，添金銀花、甘草、嫩桑枝。外用忍冬藤、魚腥草、甘草、苦參，煎湯熏洗，拭乾，用海螵蛸、 
人中白、冰片，名螵蛸散摻之。數次熱痛減，紅暈消，改加味逍遙散去術，加生熟地黃、麥冬等服，又用青黛、 
黃柏（研面）、山梔、薄荷（俱研）、麻油調搽。 

<目錄>卷之八
<篇名>諸瘡論治
屬性：經雲∶諸痛癢瘡，皆屬於心。瘡者癰疽之總名，凡紅腫 熱稱癰，癰發六腑，為陽；白陷硬痛稱疽， 
疽生五臟，為陰。癰發速而疽起遲，疽根深而癰毒淺。總因氣血凝結，經絡阻滯而成。癤則癰毒之小焉者也。 
古雲∶陰滯於陽則發癰，陽滯於陰則發疽。脈浮洪滑數為陽，沉小澀遲為陰。亦有似陽不甚 赤，似陰不甚 
木硬，漫腫微痛，此為半陰半陽症。凡寒熱腫痛，如風邪內作， 
無頭無根；時毒漫腫，無頭有根；氣血交搏，有頭有根。血與氣壅則成腫，血為毒勝則成膿；毒為寒凝則平陷， 
絡為痰滯則結核。腫高而軟者，發於血脈；陷下而堅者，發於筋骨；平漫色黯者，發於骨髓。宜分氣血虛實， 
毒勢淺深輕重為治。瘡根大而牢者深，盤小而浮者淺；初起惡寒壯熱，拘急煩躁者重。起居如常，飲食知味 
者輕；頭如粟米，發如蓮蓬者重；一頭 赤，腫高知痛者輕。 
凡腫瘍主治，初起熱甚 痛，宜清涼消散。真人活命飲，或金銀花酒。若見表症，寒熱往來，宜疏邪， 
荊防敗毒散。無表里症， 腫有頭，宜和解兼消，清熱消風散去 、術。里實便秘，宜疏通，內疏黃連湯。 
若表里不實，內熱口渴，宜生津，竹葉石膏湯。患成未消，宜化毒從小便出，內消散。若毒瓦斯內攻，嘔惡煩躁 
口乾，宜護膜解毒，護心散、琥珀蠟礬丸。以指按患頂，陷而不高起，而不熱者，膿未成也，作膿而痛， 
托里消毒散。按之半軟半硬者，膿未熟也，透膿散。按之隨指而起，頂已軟而熱甚者，膿已熟也，針以泄之。 
無膿仍宜消散，醒消丸。有膿勿令久留，代刀散。敷腫瘍熱毒，用如意金黃散，貼用五龍膏。其散漫未作膿者， 
敷用真君妙貼散，或妙貼散，留頂以泄毒。潰瘍主治，膿將成而根盤散漫者，氣虛不能束血緊附也。內服托 
里養營湯，外敷鐵桶膏。紅活而潤者，氣血化毒外出也，外紅里黑者，毒滯於內也，托里消毒散。紫黯不明者， 
氣血未充不能化毒成膿也，托里散，或托里黃 湯。瘡口久不斂者，氣血兩虛也，參 托里散，八珍湯。 
口不斂，肌不生者，脾氣虛也，四君子湯加白芍、木香。潰後反痛者，亦虛也，內補黃 湯，外敷乳香定痛散。 
如氣虛作痛，四君子湯加歸 。血虛作痛，四物湯加參 。腎水虛作痛，六味地黃湯。已潰脈虛數 痛，營 
分熱也，宜滋陰。四物湯，生熟地黃並用，加地骨皮、銀花。已潰作渴便秘者，胃火熾也，宜滋液。竹葉石 
膏湯。潰後腐肉不化者，陽虛氣陷也，宜溫托。四君子湯加黃 、肉桂。凡毒發陰分，平漫木硬，不甚腫痛 
者，乃由痰氣陰寒，非陽和通腠，不能解其冰凝；營血枯衰，非溫暢滋陰，何由濃其膿汁。如陽和湯，以麻 
黃開腠，以白芥子理痰，以熟地、鹿膠和陰陽。以姜、桂解寒凝。蓋毒以寒凝，溫散 
則毒自化；膿由氣血，溫托而膿乃成。如人參養營湯、十全大補湯。若清涼之劑，止可施於紅腫癰癤而已。 
其有嘔逆者，不可泥於毒瓦斯內攻，概用敗毒等散。有寒涼藥，傷胃致嘔者，宜托里溫中湯。倘誤用攻毒，則 
內陷者不能外潰矣。其半陰半陽，似腫非腫，欲潰不潰，因元氣失於補托，宜沖和湯，補而兼散可也。其膿熟 
不潰，以替針丸塗瘡頭，膿自出。若膿未流利，用針於紋中引之，以線藥紉之。膿出仍腫痛，或為筋膜間隔， 
亦用針引，紉以線藥。倘刀針割傷，瘡口不合，用豬蹄湯洗敷，貼神異膏，服內托黃 丸，則瘡口斂。潰後 
血自出，四物湯加山梔、丹皮。潰後真陰虧，虛火炎，發熱作渴，急用加減八味丸，或五味子湯。潰後發熱， 
煩躁不寐，血虛也，聖愈湯。自汗不止，氣虛也，四君子湯加黃 、五味。發熱煩擾，筋惕肉 ，氣血虛也，八 
珍湯。大渴面赤，脈浮洪，陰虛發熱也，當歸補血湯。煩擾面赤，脈沉微，陰盛發躁也，四君姜附湯。其潰 
後便瀉，有因胃傷寒涼不化者，六君子湯加神曲、乾薑。有因脾氣虛弱失運者，六君子湯送二神丸。有因脾胃 
兩虛，食少無味，嘔瀉者，八仙糕。有因氣虛下陷者，補中益氣湯送二神丸。有因脾腎虛寒者，參附湯送二神 
丸。凡一切潰爛諸瘡，宜貼貝葉膏，摻腐盡生肌散。潰爛紅腫熱痛，摻生肌定痛散，或輕乳生肌散。蓋腐去則 
新生，然必毒瓦斯已盡，方用生肌藥。若太早，則患更腐潰。如果毒盡而脾氣壯，則肌肉自生，以脾主肌肉也。 
如欲腐脫肌生，宜貼絳珠膏。生肌通用，宜搽玉紅膏，外以太乙膏蓋之。梅瘡、杖瘡、 瘡、下疳等症，去腐 
生新，宜貼瑩珠膏。新肉已滿，不能生皮，宜月白珍珠散摻之。 

<目錄>卷之八\諸瘡論治
<篇名>附方
屬性：〔消散〕\x真人活命飲\x 見五卷鶴膝風。 
〔清消〕\x金銀花酒\x 金銀花（五兩） 甘草（一兩） 煎好入酒，分三服。 
〔疏散〕\x荊防敗毒散\x 見一卷疫。 
〔和解〕\x清熱消風散\x 柴 翹 陳 角刺 蒼朮 紅花 
（各一錢） 芎 草 防 歸 芍 芩 花粉 銀花（各五分） 
〔表里〕\x內疏黃連湯\x 梔 荷 翹 芩 桔 歸 芍 連 木香 檳榔（各一錢） 大黃（二錢） 甘草（五分） 
加蜜一匕，水煎。 
〔生津〕\x竹葉石膏湯\x 見一卷傷風。 
〔化毒〕\x內消散\x 二母 乳 沒 銀 夏 花粉 白芨 甲片 角刺（各一錢） 水酒煎。 
〔解毒〕\x護心散\x 綠豆粉（一兩） 乳香（三錢） 辰砂 甘草（各一錢） 研細。每服二錢，開水調， 
日二次。 
〔護膜〕\x蠟礬丸\x 黃蠟（一兩） 白礬（一兩二錢） 熔化，入雄黃（錢二分） 琥珀（研一兩） 白礬（一錢） 
攪勻，作丸如桐子大，硃砂一錢為衣，每服二三十丸。 
〔消托〕\x托里消毒散\x 見本卷乳。 
〔潰毒〕\x透膿散\x 生 （四錢） 甲片（一錢） 芎（三錢） 歸（二錢） 角刺（錢半） 水煎。 
〔消散〕\x醒消丸\x 乳 沒（各一兩） 麝香（一錢半） 雄精（五錢） 共研和，黃米飯一兩搗丸。酒下三錢， 
醉蓋取汗。 
〔潰膿〕\x代刀散\x 角刺 黃 （各一兩） 草 乳（各五錢） 每酒下三錢。 
〔敷毒〕\x如意金黃散\x 大黃 朴 芷 星 陳 柏 草 姜 黃 花粉 蒼朮 或蜜、蔥汁及酒調敷。 
〔貼毒〕\x五龍膏\x 五龍草（即烏蘞） 銀花 草 車前草 陳小粉 等分，上四味用鮮者，搗爛， 
加飛鹽三分，貼。 
〔敷毒〕\x真君妙貼散\x 蕎面（五斤） 硫黃（十斤研） 白面（五斤） 用清水拌，捍成薄片，曬乾， 
用時再研，水調貼。 
〔氣血〕\x托里養營湯\x 參 術 歸 芍 芎（各一錢） 熟地（二錢） 五味 麥冬 甘草（各五分） 
姜（三片） 棗（一枚） 煎。 
〔根散〕\x鐵桶膏\x 銅綠（五錢） 明礬（四錢） 膽礬（三錢） 五倍子（炒一兩） 白芨（五錢） 輕粉 
鬱金（各二錢） 麝香（三厘） 研細，以米醋於杓內漫火熬，調藥末一錢，塗瘡根上。 
〔毒滯〕\x托里消毒散\x 參 術 歸 芍 苓 芎（各一錢） 銀花 白芷（各七分） 翹 草（各五分） 
〔毒滯〕\x托里散\x 栝蔞（一個） 歸 芍 草（各一兩五分） 熟地 皂角刺 花粉 銀花（各一兩） 
每用五兩，以酒五杯，入瓷器內，濃紙封，隔水煨香，服。 
〔補氣〕\x托里黃 湯\x 參 歸 冬 味 遠志 
〔氣血〕\x參 托里散\x 見本卷乳症。 
〔氣血〕\x八珍湯\x 見一卷中風。 
〔補氣〕\x四君子湯\x 參 苓 術 草 
〔潰痛〕\x內補黃 湯\x 麥冬（各一兩） 參 地 苓 草（各七分） 歸 芍 芎 桂 遠志（各五分） 
姜棗 
〔搽敷〕\x乳香定痛散\x 乳 沒（各二錢） 寒水石（ ） 滑石（各四兩） 片腦（一分） 為末，搽患上。 
〔和血〕\x四物湯\x 地 芍 歸 芎 
〔補陰〕\x六味丸\x 見一卷中風。 
〔陰疽〕\x陽和湯\x 熟地（一兩） 白芥子（二錢） 鹿角膠（三錢） 桂心 炮姜 麻黃（各五分） 甘草（一 
錢） 
又一方∶麻 桂 姜 三味為丸。 
〔溫托〕\x人參養營湯\x 見二卷勞瘵。 
〔溫補〕\x十全大補湯\x 見一卷中風。 
〔毒陷〕\x托里溫中湯\x 附子 炮姜（一錢） 益智 丁香 沉香 木香 茴香 羌 陳 草（各一錢） 
加姜、棗。 
〔半陰半陽〕\x沖和湯\x 參 陳（各二錢） 術 歸 芷（各錢半） 苓 芎 乳 沒 角刺 銀花 
甘草節（各一錢） 水酒各半煎。 
〔下潰〕\x替針丸\x 乳香 白丁香 巴豆 青鹼（各五分） 水調，點瘡上，以鹼水潤之，勿令其干。 
〔洗藥〕\x豬蹄湯\x 苓 芷 歸 芍 獨 草 蜂房（各五錢） 豬蹄（一隻，煮汁去蹄去油） 取清湯， 
入藥一兩煎，去渣溫洗。 
〔不斂〕\x神異膏\x 杏 元參（各一兩） 麻油二斤煎至黑。入蛇蛻（五錢） 蜂房（一兩） 男發（一團） 
再煎至黑，去渣，下黃丹十二兩，慢火煎收，臨用攤貼。 
〔內托〕\x內托黃 丸\x 即托里黃 湯。 
〔口渴〕\x加減八味丸\x 見六卷喉症。 
〔生津〕\x五味子湯\x 參 麥 味 陳 草 
〔血虛〕\x聖愈湯\x 見二卷勞瘵。 
〔陰虛〕\x當歸補血湯\x 見本卷崩漏。 
〔氣虛〕\x六君子湯\x 見一卷中風。 
〔腎瀉〕\x二神丸\x 見三卷飲食。 
〔脾虛〕\x八仙糕\x 山藥 人參（各六兩） 粳米 糯米（各七升） 白蜜（一斤） 白糖（二兩半） 
蓮肉 芡實 茯苓（各六兩） 研細和勻。蒸糕火烘，白湯服。 
〔補中〕\x補中益氣湯\x 見一卷中風。 
〔虛寒〕\x參附湯\x 參 術（各三錢） 姜 附 陳 草 歸（各二錢） 升 柴（各五分） 
〔腐爛〕\x貝葉膏\x 麻油（一斤） 血餘（一團） 文火熬化，去渣，入白蠟一兩，熔化候溫，以棉紙翦 
塊三張，於油蠟內蘸之。貼瓷器幫上，用時揭貼患處。 
〔斂口〕\x生肌散\x 木香 輕粉（各二錢） 黃丹 枯礬（各五錢） 為末，以豬膽汁拌勻，曬乾再研細，摻 
患處。 
〔生新〕\x腐盡生肌散\x 兒茶 乳 沒（各三錢） 冰片（一錢） 麝香（二分） 血竭 三七（各三錢） 
為末摻之，或以豬脂油（半斤） 黃蠟（一兩） 熔化，加前七味調膏貼。 
〔摻藥〕\x生肌定痛散\x 生石膏（一兩，研以甘草湯飛五七次） 辰砂（三錢） 冰片（二分） 硼砂（五錢） 
共研，摻患處。 
〔定痛〕\x輕乳生肌散\x 石膏（ ，一兩） 血竭（五錢） 乳香 輕粉（各四錢） 冰片（一錢） 有水加龍骨、 
白芷各一錢。不收口加炙雞內金一錢，研末摻之。 
〔生肌〕\x絳珠膏\x 乳 沒 白蠟 血竭 兒茶 珍珠（各三錢） 冰片（一錢） 麝香（五分） 輕粉 硃砂（各 
二錢） 
血餘（五錢） 黃丹（二兩） 雞子黃（十個） 大麻子肉（八十一粒） 麻油（十兩） 熬膏攤貼。 
〔生肌〕\x玉紅膏\x 白芷（五錢） 甘草（一兩二錢） 歸身（二兩） 血竭 輕粉（各四錢） 白占（二兩） 
紫草（二錢） 麻油（一斤） 先將上三味及紫草熬枯，細絹濾清，再入血竭，次白占，次輕粉熬。 
〔膏貼〕\x太乙膏\x 見六卷胃脘痛。 
〔諸毒〕\x加味太乙膏\x 地 芍 歸 芷 元參 肉桂 大黃 木鱉子（各二兩） 槐枝 柳枝（各十尺） 
以麻油五斤將藥浸油內，春五日，夏三日，秋七日，冬十日，入大鍋內慢火熬至藥枯浮起為度。住火片時，用 
布袋濾淨藥渣，將油秤准，用細絹袋將油又濾入鍋，熬血餘一兩，至血餘浮起，以柳枝挑看似膏。熔化淨油 
一斤，入飛過黃丹六兩五錢，再熬再攪，俟鍋內先發青煙，後起白煙，膏成住火，滴水中軟硬得中，下阿膠 
切片三錢，化盡。次下乳、沒各四錢，輕粉四錢，攪勻，傾入水中，銅勺內化攤貼。 
此膏治發背癰疽，一切惡瘡，濕痰流注，筋骨痛，湯火刀傷，及遺精白帶，俱貼臍下。髒毒腸癰，亦 
可丸服。諸瘡癤血風癩癢，諸藥不止，並皆效驗。 
〔膏貼〕\x萬應膏\x 川烏 草烏 生地 白蘞 白芨 象皮 官桂 歸 芍 羌 獨 芷 草 苦參 
土木鱉 穿山甲 烏藥 元參 大黃（各五錢） 上十九味，用香油五斤浸。春五日、夏三日、秋七日、冬十日， 
候日數足，入大鍋內慢火熬至藥枯浮起為度。住火片時，布袋濾去渣，將油秤准，每油一斤兌澱粉半斤，以桃 
柳枝攪，以黑如漆，明如鏡，滴水成珠為好，薄紙攤貼。 
此膏治一切癰疽、發背、對口諸瘡，痰核、流注等毒，貼之其效如神。 
〔發汗散毒一切皆治〕\x萬靈丹\x 茅術（八兩） 荊 防 麻 羌 辛 芎 歸 草 川烏 草烏（湯泡去皮） 
石斛 全蠍 天麻 首烏（各一兩） 雄黃（六錢） 上十六味研細，煉蜜為丸，重三錢，硃砂為衣，瓷瓶收貯。 
此丹治癰疽、疔毒、對口、發頤，風寒濕痹，及一切流注、附骨疽、鶴膝風、破傷風及癱瘓等症。用蔥 
白九個煎湯，調服一丸。蓋被出汗為效。 

<目錄>卷之八
<篇名>瘰結核癭瘤馬刀論治
屬性：瘰 生於耳前後項腋間，與結核相似，初起小塊，漸大如桃核，皮色不變，連綴不一，有單窠 ，難治。 
宜小犀角丸。遍繞 
頸項，為蛇蟠 ，消毒化堅湯。外起一 ，中裹十數核塊，為蓮子 ，宜內消丸，琥珀散。初止單窠，後乃疊 
出，為重台 ∶形似燕窩，為燕窩 。皆不治。初生項後，流注四肢，為流注 。夏枯草散。症由肝膽三焦風 
熱血燥，及肝腎陰虛生熱，憂思恚怒氣結而成。《外台秘要》雲∶肝腎虛熱則生 。《病機》雲∶瘰 不系膏 
粱丹熱之變，因虛勞氣鬱所致。宜補形氣，調經脈，自愈。不得妄汗妄下，致虛虛之禍。初起寒熱拘急腫痛， 
邪在表也，宜荊防敗毒散。用蒜餅安 核上，艾灸六七壯，可消軟。外用敷瘰方，內服立效散。若患頂軟膿成， 
針之，外貼琥珀膏，內服托里散。若結核 腫，肝經風熱也，梔子清肝湯加龍膽草。發熱抽痛，肝經血燥也， 
加味逍遙散。脈弦尺數，肝腎陰虧也，地黃丸加白芍、五味。 核堅而不移者，連翹散堅湯，海藻潰堅湯。 
怒傷肝火筋攣者，柴胡清肝湯。郁傷心脾掣痛者，歸脾湯， 、術、草生用。氣血俱虛，膿汁清稀者，八 
珍湯加生 。經久不愈，體羸自汗出，保元湯加熟地、白芍、五味。婦女項 ，流注遍體，孔竅相穿，膿水淋 
漓者，化氣調經湯。潰久瘡口不斂者，先服益氣養營湯，次服十全大補湯加香附、貝母、遠志肉。氣血 
已復， 核不去者，用必效散。丹溪雲∶治 用必效散與栝蔞散間服，神效。瘡口斂後，再服益氣養營湯。男 
子患此，忌潮熱咳嗽，加味地黃丸。婦人患此，忌潮熱經閉，但以加味逍遙散加澤蘭、牛膝解郁調經。立齋謂∶ 
堅而不潰，潰而不斂，皆由於氣血不足，不加調補，變為瘵症。朝用補中益氣湯，夕用六味地黃丸。若發寒 
熱，眼內有赤脈貫瞳人者，死不治。結核經年，不紅不痛，堅而難移，久而漸腫疼者，為痰核，多生耳項肘 
腋等處，宜消核丸。專由肝膽經氣鬱痰結，毒根深固，不易消潰，未潰前忌貼涼膏。外宜山藥膏。忌服涼劑。 
內宜養營湯。全生內消法，用陽和犀黃丸。王維德着《外科症治全生集》。若堅久難消，咸以軟之，海帶 
丸。寒凝氣滯，溫以散之，夏枯草、白芥子、濃朴、半夏、橘紅、生香附。風痰鬱結成核，搜而逐之，消風 
化痰丸。氣火爍筋為痛，清以泄之，鈎藤、山梔、生地、丹皮、貝母、連翹。血結入絡為腫，咸辛通理之，旋 
復花湯加當歸尾、延胡。腫痛潰膿不痊，和之。內托 
白蘞散。生耳項，加鈎藤、川芎、連翹、夏枯草。生肘臂，加薑黃、桑條、桂枝。生兩腋，加柴胡、青皮、 
白芥子。生遍體，多是痰注，竹瀝達痰丸。潰久不愈，照瘰 治法。 
更有癭瘤初生，如梅李狀，皮嫩而光，漸如杯卵。癭生肩項，瘤隨處皆有，其症屬五臟，其原由肝火。 
癭有五∶筋癭者，筋脈呈露，宜玉壺散、破結散。血癭者，赤脈交絡，宜化癭丹合四物湯。肉癭者，皮色不變， 
宜人參化癭丹。氣癭者，隨憂思消長，宜白頭翁丸、消癭散、歸脾丸。石癭者，堅硬不移，宜破結散。瘤有五∶ 
筋瘤者，自筋腫起，按之如筋，或有赤縷。此怒動肝火，血涸而筋攣也，六味丸，或四物湯，加山梔、木瓜。 
血瘤者，自肌肉腫起，久而現赤縷，或皮色赤，此勞役動火，血沸而邪搏也，四物湯加茯苓、遠志。肉瘤者， 
自肌肉腫起，按之實軟。此鬱結傷脾，肌肉傷而邪搏也，歸脾湯、補中益氣湯。氣瘤者，自皮膚腫起，按之浮 
軟，此勞傷肺氣，腠疏而邪搏也，補中益氣湯。骨瘤者，自骨腫起，按之堅硬，此房勞腎傷，陰虛不榮骨也， 
六味丸。外有膿瘤，宜海藻丸。石瘤，神效開結散∶一井散。脂瘤，用針挑去脂粉自愈。凡癭瘤皆忌決破， 
令膿血崩潰，多致夭枉。宜敷桃花散，止血藥。惟脂粉瘤紅色，全是痰結，可決去脂粉。又有形似垂茄， 
根甚小者，用五灰膏點其蒂。俟茄落，以生豬脂貼自愈。又有手背生瘤，如雞距，如羊角，向明照之如桃膠， 
名膠瘤，以排針刺破，按出膿立平。生於面名粉瘤，海藻浸酒飲。有翻花瘤，用馬齒莧燒灰，研豬脂調服。 
立齋雲∶瘤者留也，隨氣留滯，皆因臟腑受傷，氣血乖違。當求其屬而治其本，勿用蛛絲纏芫花腺等治。又 
有毒堅如石，形長似蛤，瘡名馬刀，亦屬肝膽三焦經部分，浸及太陽陽明，流注胸脅腋下，不論未潰已潰， 
用鮮夏枯草熬膏服，並敷患處。初起氣血未損，用立應散一錢，濃煎木通湯下。毒從小便出如粉片血塊是也， 
倘小便澀，用益元散，煎燈芯湯調下。宣毒後，接服薄荷丹。疏散風熱。若腫猶不消，海藻潰堅湯、消腫湯。 
氣血已虧，補中勝毒餅。潰久不愈，根據前瘰 法治。 

<目錄>卷之八\瘰結核癭瘤馬刀論治
<篇名>附方
屬性：〔單 〕\x小犀角丸\x 犀角 黑牽牛（半生半炒） 青皮 陳皮（各一兩） 連翹（五錢） 皂角（二條，錘泡 
絞汁一碗） 鮮薄荷（二斤，取汁） 熬膏，和上藥為丸。 
〔蛇蟠 〕\x清毒化堅湯\x 炙草 龍膽草 薄荷 黃芩 花粉 白芍 元參 牛蒡子 昆布 羌 升歸 
柴 桔 陳 翹 生薑 
〔蓮子 〕\x內消丸\x 牽牛子（二兩） 青皮 陳皮（二兩） 皂角（去皮弦子，搗四兩） 薄荷（五兩） 
後二味取汁熬，和上藥末為丸。每服三十丸，荊芥湯送下。 
〔蓮子 〕\x琥珀散\x 白丑 滑石 僵蠶 黃芩（各一兩） 木通 連翹（各七錢） 斑蝥（去足翅，炒三錢） 
甘草（三錢） 琥珀（二錢） 研細。分作六股，水煎服之。 
〔流注〕\x夏枯草散\x 夏枯草（六錢） 甘草（一錢） 研末。每服二錢，茶清下。又方∶取夏枯草一兩煎服， 
虛人多服，妙。 
〔表邪〕\x荊防敗毒散\x 見一卷疫。 
〔外治〕\x敷瘰丹\x 乳 沒 血竭 麝香 辰砂 兒茶 龍骨 白芷 甲片 百草霜 雄黃 鯉魚膽 
各等分，研敷，外用膏貼。 
〔解毒〕\x立效散\x 皂角刺（八兩，挫細炒） 甘草（二兩） 乳 沒（各一兩） 栝蔞（五個，研細） 
每用一兩，好酒煎服。 
〔外貼〕\x琥珀膏\x 琥珀 肉桂 辰砂 丁香 木香 當歸 白芷 木通 防風 松脂 木鱉子 
麻油煎至黑色，去渣，下黃丹，收膏貼。 
〔內托〕\x托里散\x 見本卷乳症。 
〔風熱〕\x梔子清肝湯\x 見五卷癘風。 
〔血燥〕\x加味逍遙散\x 見一卷火。 
〔陰虛〕\x六味地黃丸\x 見一卷中風。 
〔核堅〕\x連翹散堅湯\x 柴胡 龍膽草 土瓜根 芩 連 歸 陳 芍 草 蒼朮 水煎。 
〔核堅〕\x海藻潰堅湯\x 神曲（四錢） 半夏（二錢） 海藻 昆布 龍 
膽草 蛤粉 通草 貝母 松蘿茶 枯礬（各三錢） 蜜丸，白湯下。 
〔怒傷〕\x柴胡清肝散\x 見二卷衄。 
〔郁傷〕\x歸脾湯\x 見二卷勞瘵。 
〔膿清〕\x八珍湯\x 見一卷中風。 
〔自汗〕\x保元湯\x 見一卷火。 
〔婦 〕\x化氣調經湯\x 廣皮（二兩） 香附 羌活 白芷（各一兩） 牡蠣 花粉 角刺 甘草（各五錢） 
為末。每服二錢，酒和，日二服。 
〔不斂〕\x益氣養營湯\x 見本卷乳。 
〔溫補〕\x十全大補湯\x 見一卷中風。 
〔去核〕\x必效散\x 硼砂（二錢半） 輕粉（一錢） 麝香（五分） 巴豆（去心膜，五粒） 斑蝥（去頭足米 
炒黃四十個） 檳榔（一個） 研細，以雞子清調藥，仍入殼內，蒸熟曬乾，研用五分，酒下。 
〔熱咳〕\x加味地黃丸\x 六味丸加柴胡、五味。 
〔補中〕\x補中益氣湯\x 見一卷中風。 
〔結核〕\x消核丸\x 橘紅（鹽水炒） 赤茯 熟大黃 連翹（各一兩） 黃芩 山梔（各八錢） 半夏 
元參 牡蠣 花粉 桔梗 栝蔞（各七錢） 僵蠶（五錢） 蒸餅為丸。 
〔外貼〕\x山藥膏\x 生山藥（一塊） 蓖麻子（三個） 各去皮，研勻攤貼。 
〔結核〕\x養營湯\x 見二卷勞瘵。 
〔內消〕\x陽和犀角丸\x 桂心 麻黃 炭姜 犀角 乳 沒 麝香 取黃米飯搗爛，入藥末搗為丸， 
每服三錢。 
〔軟堅〕\x海帶丸\x 海帶 青皮 陳皮 貝母 等分，蜜丸，食後服，或加昆布。 
〔搜風〕\x消風化痰丸\x 白附子 木通（各一錢） 南星 半夏 赤芍 翹 桔 天麻 僵蠶 天冬 
銀花（各七分） 羌 防 芷 皂角（各五分） 全蠍 陳皮（各四分） 蜜丸。 
〔通絡〕\x旋復花湯\x 見二卷痰飲。 
〔托里〕\x內托白蘞散\x 歸 芍 翹（各一錢） 芩 芷 白蘞 栝蔞仁（各八分） 川芎 花粉 
乳香（各七分） 防風 桔梗 柴胡（各五分） 白蒺藜 甘草（各四分） 
〔注痰〕\x竹瀝達痰丸\x 大黃 黃芩（各八兩） 沉香（五錢） 參 術 陳 苓 草 夏（各三兩） 礞石（焰 
硝，一兩） 以竹瀝、薑汁和如稀糊，曬乾研，仍以竹瀝薑汁和丸服。 
〔筋癭〕\x玉壺散\x 海藻 海帶 昆布（俱洗） 雷丸（各一兩） 青鹽 廣皮（各五錢） 陳火酒為丸，含化。 
〔筋癭〕\x破結散\x 即海藻潰堅湯去松蘿茶，加桑寄生三錢，蜜丸，蔥白湯下三十丸，或酒下。 
〔血癭〕\x化癭丹\x 海藻 海帶 昆布 海蛤（俱洗焙） 澤瀉 連翹（各五錢） 豬靨 羊靨（各十枚，即豬羊 
囊 
中之卵） 
〔血癭〕\x四物湯\x 地 芍 歸 芎 
〔肉癭〕\x人參化癭丹\x 即化癭丹加人參，蜜丸。 
〔氣癭〕\x白頭翁丸\x 白頭翁（五錢） 昆布（一錢） 通草 海藻（各七分） 連翹 元參（各六分） 白蘞（五 
分） 
桂心（三分） 蜜丸。酒下。 
〔氣癭〕\x消癭散\x 海馬（酒炙） 海帶 海藻 海紅蛤（ ） 海螵蛸 昆布 石燕（各一兩） 為末， 
茶清下。 
〔膿瘤〕\x海藻丸\x 海藻 川芎 當歸 官桂 白芷 細辛 藿香 白蘞 昆布 枯礬（各一兩） 
海蛤 松蘿茶（各七錢五分） 蜜丸。 
〔石瘤〕\x神效開結散\x 沉香（二錢） 木香（三錢） 陳皮（四錢） 真珠（ 四十九粒） 豬靨子（四十九粒） 
共研末，每用二錢，酒調下。一說豬靨不是外腎，生於豬項下如棗大微扁色紅。 
〔石瘤〕\x一井散\x 雄黃 粉霜 砂（各三錢） 輕粉 乳 沒（各一錢） 土黃（三錢） 麝香（少許） 
研末，津調，塗瘤頂上，以濕紙蓋。 
〔止血〕\x桃花散\x 鍛石十兩炒紅，入麻油半盞，以大黃一兩煎汁半盞，和勻，慢火熬如桃花色，瓷器收貯。 
〔定痛〕\x止血藥\x 陳京墨（ ） 百草霜 等分， 血處。 
〔點瘤〕\x五灰膏\x 棗柴 桑柴 荊芥 蕎麥桔 桐子殼（俱燒炭。各五兩） 沸湯將灰淋汁，入斑蝥四十 
個，甲片五片煎，入碗盛，用時加鍛石一兩，乳香、冰片各少許，調成膏敷。 
〔馬刀〕\x立應散\x 歸 芍 芎 翹 草 滑石（各五錢） 黃芩（三錢） 斑蝥（糯米炒） 川烏尖（各七個） 
土蜂房 白丑（各二錢半） 每末一錢，木通煎湯下。 
〔利水〕\x益元散\x 見一卷溫症。 
〔疏風〕\x薄荷丹\x 首烏 薄荷 皂角 連翹 三棱 荊芥 蔓荊（各一兩） 研末，淡豆豉二兩五錢熱醋浸，和 
搗為丸。每開水下三十丸。 
〔散毒〕\x消腫丹\x 連翹（二錢） 黃芩 柴胡（各錢二分） 花粉 黃 （各一錢） 歸尾 甘草（各七分） 
牛蒡 黃連（各五分） 紅花（二分） 
〔散補〕\x補中勝毒餅\x 生地 熟地（各二錢三分） 歸 芍（各二錢） 翹（各一錢） 升 柴 防 草 
（各五分） 陳皮（三分） 研細，湯泡蒸餅，曬乾研末。每服三錢，白湯下。 
〔內消〕\x托里散\x 栝蔞子（一個） 忍冬藤 乳香（各一兩） 蘇木（五錢） 沒藥（三錢） 甘草（二錢） 
用酒三碗，煎二碗服。 
〔內托〕\x神效托里散\x 忍冬藤葉 黃 （鹽水炒） 當歸（各五錢） 甘草（二錢） 酒煎服，渣敷患處。 

<目錄>卷之八
<篇名>梅瘡結毒論治
屬性：楊梅瘡，由明正德間起於嶺表，故名廣瘡時瘡，一名棉花瘡。先起紅暈，後發斑點，名楊梅斑。色紅作癢 
成圈，大小不一，二三相套，名楊梅圈。頂開天窗，下疳腐爛，窠粒破損，肉反外突，名翻花楊梅。形如赤豆 
嵌肉，堅硬如鐵，名楊梅痘。其症多屬厥陰陽明，而兼及他經，以相火寄於肝，肌肉屬於胃也。毒有氣化，有精 
化。氣化傳染者輕；精化欲染者重。氣化者，近生梅瘡之人，聞其氣，食其餘，登廁感其毒，由脾肺受之， 
故先從上部見，皮膚癢，筋骨疼，其形小而干。精化者，由交媾不潔，火毒里襲，故先從下部見，筋骨疼，溺 
淋澀，瘡形大而堅。氣化者，毒在表，未經入里，一有萌動，急服透骨搜風散。元氣實者，楊梅一劑散汗之。 
精化者，毒入里，深伏骨髓，宜服九龍丹，通利小便。以瀉髓中之毒，重者二服，利下毒物，以土深壓之。 
瀉後體實者，升麻解毒湯。體虛者，歸靈內托散。服至筋骨不痛，瘡色淡白，內毒已解，再用金蟾脫殼酒一料， 
掃餘毒以絕其源。若潰爛膿穢，浸淫成片，而痛者，以鵝黃散摻之。翻花者，鵝黃散加雄黃末，香油調敷。 
侍從人恐傳染，服護從丸可免。切忌誤服輕粉、水銀、 
白粉霜等燥悍劫劑，劫去痰涎，從口齒出，瘡即干愈。妄希速效。如熏擦哈吸等法。以致引毒深藏骨髓關竅， 
積久外攻，遂成倒髮結毒。其始筋骨疼痛，隨處結腫，皮色如常。將爛則色紫紅而肉腐，腦頂塌陷，腮唇鼻柱 
損壞，穿喉蝕目，手足拘攣，終成痼疾。初起筋骨隱痛，宜服搜風解毒湯。若遍身破爛臭穢，仍兼筋骨痛，氣實 
毒盛者，宜化毒散。氣衰者，豬 子湯。若結毒腫塊，經年不愈，諸法罔效者，西聖復煎丸。若結毒攻口鼻者， 
五寶散。年久臭爛，鼻柱損塌者，宜服結毒紫金丹。若入巔頂，頭痛如裂者，內服天麻餅子，鼻吸碧雲散。 
若鼻塞不通，宜吹通鼻散。毒攻咽喉，腐爛臭蝕者，宜服硫黃不二散，吹結毒靈藥，入人中白研砍。結毒臭爛 
不斂，外貼解毒紫金膏，兼摻結毒靈藥。壯實者主解毒，虛弱者宜兼補，各隨次第，如法調治，重者一年， 
輕者半載，可望全瘳，慎勿求速效，以自貽誤也。 

<目錄>卷之八\梅瘡結毒論治
<篇名>治服輕粉毒
屬性：五寶湯∶用紫草、金銀花、山茨菇各一兩，乳香、沒藥各五錢，用新汲水六碗、陳酒五碗煎六七碗， 
空心服，取汗忌風，一二服。毒從大小便出，後用搽藥方。輕粉一錢、乳香七分、沒藥三分、血竭一分、兒茶 
一分、珍珠三分、紅羯子二分燒灰、文蛤二分，燒存性、官粉 六分、麝一分、冰片一分、鱔骨五分、胎髮二 
分，燒灰、白螺螄殼三分，燒存性，上十四味，共研細收貯，先將甘草煎濃湯洗患處，然後搽之。 

<目錄>卷之八\梅瘡結毒論治
<篇名>附方
屬性：〔散毒〕\x透骨搜風散\x 透骨草（白花者，陰乾） 生芝麻 羌活 獨活 小黑豆 紫葡萄 槐子 白糖 
六安茶 核桃肉（各一錢六分） 姜（三片） 棗（二枚）水煎，露一宿服。 
〔表里〕\x楊梅一劑散\x 麻黃（蜜炙，一兩） 威靈仙（八錢） 大黃（七錢） 羌活 白芷 皂角刺 銀花 
甲片） 蟬蛻（各五錢） 防風（三錢） 山羊肉一斤，河水煮熟，取清汁十二碗，黃酒一碗，煎藥，先淡食羊肉， 
後服藥，蓋被令汗出。 
〔瀉毒〕\x九龍丹\x 木香 乳香 沒藥 兒茶 血竭 巴豆（不去油） 等分為末，生蜜調為丸，豌豆大， 
每服九丸，熱酒下四五次，方食稀粥，腫自消。 
〔解毒〕\x升麻解毒湯\x 升麻 角刺（各四錢） 土茯苓（一斤） 水八碗，煎四碗，分四次，一日服盡， 
每次燉熱，加香油三茶匙和勻服。患在項加白芷，在咽加桔梗，在下加牛膝。 
〔體虛〕\x歸靈內托散\x 人參 白朮 木瓜 銀花 防己 花粉 白蘚皮 薏米（各一錢） 地 芍 歸 
芎（各錢半） 土茯苓（二兩） 威靈仙（六分） 甘草（五分） 水煎。 
〔消毒〕\x金蟾脫殼酒\x 醇酒（五斤） 大蝦蟆（一個） 土茯苓（五兩） 浸瓶內，封固，重湯煮二炷香， 
取出，待次日飲之，以醉為度，蓋被出汗。次日再飲，酒盡為度。 
〔潰腐〕\x鵝黃散\x 輕粉 石膏 黃柏（炒） 各等分，研末摻患處，即可生痂。再爛再摻，毒盡即愈。 
〔免染〕\x護從丸\x 雄黃 川椒（各五錢） 杏仁（百粒，炒去皮尖） 火酒打麵糊為丸，桐子大。每 
服十五丸，涼水下。 
〔結毒〕\x搜風解毒湯\x 土茯苓（一兩） 白蘚皮 金銀花 薏仁 防風 木通 木瓜（各五分） 皂角子（四分） 
水煎。氣虛加人參。忌茶酒房事發物等。 
〔毒盛〕\x化毒散\x 生大黃（一兩） 甲片（炙） 歸尾（各五錢） 白僵蠶（炒，三錢） 蜈蚣（一條，炙） 
共研細，每服二錢，溫酒調下，日二服。 
〔氣衰〕\x豬 子湯\x 豬 子（一兩） 黃 銀花（各三錢） 歸 芍（各錢半） 花粉 貝母 甲片 
白蘚皮 青風藤 白芷 木瓜 角刺 甘草節 栝蔞仁 防己 胡麻（各二錢） 土茯苓（四兩） 
分二服，日二服。 
〔梅毒〕\x西聖復煎丸\x 乳 沒 兒茶 丁香（各一兩） 血竭 阿魏 白花蛇（各四錢） 面白（一斤， 
炒焦黃色） 煉蜜（六兩） 煎香油（四兩） 大棗肉（二十枚） 共研末，搗丸彈子大。以一丸煎土茯苓二兩，再 
煎服。 
〔摻藥〕\x五寶散\x 石鐘乳（四錢） 珍珠（二錢） 冰片（一錢） 琥珀（二錢） 研細，以藥末二錢， 
加面白八錢研勻，用土茯苓一斤，水八碗，煎五碗，作五次服。加五寶散一分和勻服之，忌一切發物。 
〔結毒〕\x紫金丹\x 龜板（炙，研末，二兩） 辰砂（六錢） 石決明（ 童便淬， 
六錢） 研細，飯丸麻子大。每服一錢，土茯苓煎湯下。 
〔頭痛〕\x天麻餅子\x 天麻 薄荷 甘松 白附子 白芷 蒼朮 川芎 川烏 草烏 防風 細辛 甘草 
（各一錢） 雄黃 全蠍（各三錢） 研末，麵糊丸作餅。每服二三十餅，蔥白煎湯下。 
〔鼻吸〕\x碧雲散\x 見六卷目。 
〔鼻塞〕\x通鼻散\x 葫蘆殼（燒灰） 石鐘乳 膽礬 冰片 各等分，研末吹鼻，出黃水，日二三次。 
〔喉蝕〕\x硫黃不二散\x 硫黃（一錢） 靛花（一分） 研細，用涼水一杯調服。 
〔吹喉〕\x結毒靈藥\x 水銀（一兩） 辰砂 雄黃 硫黃（各三錢） 研細，入湯罐內，泥封固，鐵盞梁兜， 
固封口，按紅升丹之煉法。火畢。次日取出，盞底靈藥約一兩五六錢。治尋常腐爛症，靈藥五錢、輕粉五錢， 
同研細，小罐收，以紗封之。用時以甘草湯洗淨患處，將藥摻之，油紙蓋之。若喉爛，靈藥一錢，加人中白二 
分，研吹。 
〔外貼〕\x解毒紫金膏\x 明淨松香 皂礬（各一斤） 赤，共研細末，香油調稠。先用蔥、艾、甘草煎湯， 
洗淨患處，再搽此藥，油紙蓋住，以軟布紮緊，三日一換。 

<目錄>卷之八
<篇名>疔毒論治
屬性：經雲∶膏粱之變，足生大疔。疔瘡火毒也，由恣食濃味，及感四時疫癘之氣而生，其瘡生頭面四肢為多。 
初起麻木，形如粟米，或黃頭小 ，或寒熱癢痛，四肢沉重。其毒重，其頭堅，其根深，旦發夕死，初宜服 
奪命湯。外須拔去疔根，而後可生。用細瓷鋒砭破疔頭，擠去惡血，用拔疔至寶丹塗貼瘡上，或針挑小孔。 
用立馬回疔丹插入孔內，外以膏蓋，追出疔根。然明疔易治，暗疔難療。如生耳鼻內，及腋際隱處。遲延失治， 
毒必走黃，切忌風燥辛熱等劑。如辛、芷、椒、姜之類。蓋諸瘡毒宜散，疔瘡毒宜聚，聚則毒在原處，拔其 
根自愈。若見患者怯寒，誤用風燥，豈知疔由火毒，熱極生冷，風燥助火，逼毒內攻矣。初覺即宜早治，若 
前丹一時難覓，急用蝸牛搗爛敷之，或用家菊根搗敷之。 
內用菊花葉五錢，紫花地丁三錢，生甘草一錢，煎服。或用梅花點舌丹，或用蟾酥丸，一二服，俱用菊根汁和 
熱酒送下。汗出為度。《種福堂方》雲∶治疔用家園菊花搗爛，取汁一碗，服下即愈。如無花葉、根搗汁服亦 
可。有此方，諸方皆廢。古雲∶疔瘡先刺血，內毒宜汗泄，禁灸不禁針，怕綿不怕鐵。初發項以上者，用鈹針 
刺入疔頭四五分。挑斷疔根，捻盡毒血，用回疔丹，或蟾酥條插入孔內，巴膏蓋之。項以下者，亦可艾灸。灸 
之不痛，仍須針刺出血，插蟾酥條。挑法用針干將毒頂焦皮刮開，以針刺入疔根，堅硬如鐵者，為順；若 
針刺入綿軟者，為逆。如此百無一生。挑出紫黑血，再挑至鮮血，以知痛為止，隨填撥疔散，以萬應膏蓋。 
過三時辰，即換。三四日後，瘡頂乾燥，以琥珀散蓋，令疔根托出。換九一丹摻之，以黃連膏抹之，外以白 
膏蓋之，生肌斂口。若失治走黃，毒瓦斯內攻，嘔惡神昏，瘡必塌陷。急於走黃處，按經尋有芒刺直豎，即是疔 
苗，急用鈹針刺出惡血。若漫腫悶亂，急服回疔散，頃刻大痛，痛則許救，毒化黃水，痛止命活。 
〔人中疔〕鼻下唇上，硬腫麻痛，急用蟾酥丸研敷，內服菊花地丁湯。外用菊葉搗敷亦可。此症屬肺火。 
〔顴疔〕生顴骨間，發小 ，如粟米，如赤豆，頂凹堅硬，按似釘頭，麻癢木痛，宜蟾酥丸，或麥靈 
丹汗之。次服黃連消毒飲清之。外治悉按前法。此症屬胃火。 
〔鼻療〕生鼻孔內，鼻竅腫塞，痛引腦門，甚則唇腮浮腫，宜蟾酥丸汗之。再用蟾酥丸研細末，吹入 
鼻孔中。此症屬肺火。 
〔舌疔〕舌上生核，強硬作痛，用針點破，搽冰硼散，內服加味二陳湯，效。此症屬心脾火。 
〔耳疔〕生耳竅暗藏處，色黑根深，形如椒目，疼如錐刺，破流血水，以蔥白湯送蟾酥丸汗之。再以 
蟾酥丸，水調濃滴耳內。此症屬腎火。 
〔唇疔〕生上下唇，鎖口疔生口角間。初起如粟米，色紫，堅如鐵，腫甚，麻癢木痛。唇疔則唇皮外翻， 
鎖口疔則口不能開，治法照前，忌灸。上唇脾火，下唇胃火，口角心脾火。 
〔牙療〕牙縫腫起一粒，形如粟米，痛連腮項。用銀簪挑破出血，搽拔疔散，再以蟾酥丸徐徐噙化，咽之。 
若煩躁口渴，宜服黃連解毒湯，即愈。此症屬胃火。或者大腸濕熱。 
〔紅絲疔〕生手臂足脛， 起紫黑，上發紅絲一縷。急從紅絲起止兩頭，用針挑斷，血出而愈。或從疔起 
處，用蟾酥條插入，萬應膏蓋之，隨服黃連解毒湯。不刺斷，毒入腸胃不救。《種福堂方》雲∶針刺紅絲歧 
出之處，擠出惡血，再以浮萍根，嚼細敷之， 
立愈。 
〔手掌疔〕生手掌，堅硬黃 ，如釘。用磁石、煤炭、荔枝肉不拘分兩，同搗勻，敷上痛止，一宿愈。 
治疔通用。 
〔蛇頭疔〕生手指，起 色紫疼痛。初宜蟾酥丸汗之，外敷雄黃散。簡便方名羅疔，以橄欖核醋磨塗， 
漸消。生指甲兩旁，名蛇眼疔。如豆，色紫硬痛，生指甲根後，名蛇背疔。如棗，色赤胖腫，生指中節，繞 
指俱腫，名蛇節疔。色或黃或紫，生指中節前面，如魚肚，名蛇肚疔。色赤疼痛，初服蟾酥丸，外敷雄黃散。 
〔暗疔〕腋下堅腫無頭，寒熱拘急 痛，先服麥靈丹汗之。 
〔內疔〕寒熱腹痛，數日間忽腫一塊，初起牙關緊急，用蟾酥丸三五粒，蔥湯研化灌之。俟蘇，再以前丸 
三粒，嚼蔥白，黃酒送下。蓋被出汗，無汗，飲熱酒催之。暗疔治同此。不用挑法。 
〔冷疔〕生足跟，起紫白 ，疼痛徹骨，腐爛深孔，久不斂者，神燈照法照之，鐵粉散敷之，內服十宣散。 
〔刀鐮疔〕形闊如韭葉，肉紫黑如烙，長寸余，忌行針刺，以生礬三錢，蔥白七莖，共搗爛作七塊， 
蔥白煎湯，逐塊送下。蓋被出汗。忌房事，酒肉、生冷、辛辣等味。 
〔羊毛疔〕寒熱類傷寒，前後心有紅疹，或成紫黑斑點。用針從前後心斑點處挑出如羊毛狀，用黑豆蕎麥 
研粉塗之。即立時汗出而愈。一法，用明雄末二錢，青布包紮，蘸熱燒酒，於前心擦之，毛奔至後心，再於後 
心擦之，羊毛俱出，即愈。忌茶水一日。 
〔爛頭疔〕未潰頭已腐者，白菊根一把，白梅二個，蜒蝣大 
者二條，共搗爛，加明雄同敷，干則另換，敷數次即愈。 
〔紫馬疔〕疔頭色紫而發速。生白酒、 草、紫花地丁、車前草，煎服愈。 
《金鑒》雲∶火焰疔多生唇口，及手掌指節間，發紅黃 ，痛癢麻木，寒熱交作，屬心經火毒。紫燕疔 
多生手足腰肋筋骨間，初發紫 ，次流血水，三日後串筋爛骨，屬肝經火毒。黃鼓疔多生口角腮顴眼胞，黃 
光亮，四畔紅暈，嘔噦麻痛，屬脾經火毒。白刃疔多生鼻孔兩手，白 頂硬根突，易腐易陷，屬肺經火毒。 
黑靨疔多生耳竅牙縫，胸腹腰腎隱處，黑斑紫 ，頑硬如釘，屬腎經火毒，五疔應五臟而生，初服蟾酥丸，蔥 
湯下，汗之。寒熱仍作，宜五味消毒飲汗之。輕者，宜化疔內消散。毒將走黃，急服疔毒復生湯。已走黃， 
心煩悶憒，急用七星劍湯救之。若肢冷脈絕，毒瓦斯閉遏，先服蟾酥丸，隨服木香流氣飲，其脈自見。凡疔潰後， 
不宜補早，雖真虛只可平補，忌用溫補。即生肌膏藥，亦不宜早貼也。 

<目錄>卷之八\疔毒論治
<篇名>附方
屬性：〔全生〕\x奪命湯\x 銀花 黃河車 赤芍 細辛 蟬蛻 黃連 僵蠶 防風 澤蘭 青皮 甘草 
各等分，水煎。 
〔通用〕\x清涼解毒飲\x 連翹 大力子 芩 地 丹 梔 銀 草 紫花地丁 元參 花粉 赤芍 
熱重加黃連、犀角汁。溺澀加木通。 
〔拔疔〕\x拔疔至寶丹\x 砂（二錢） 白礬（四錢） 硃砂 雄黃（各五分） 硼砂（一錢） 綠礬（四錢） 
火硝（四錢） 七味各另研極細，合研後，入水銀四錢，放嚼碎茶葉少許，研不見星，將藥入瓦罐，文火熬半 
個時辰，以藥餅堅硬為度。取罐放大面盆中，罐上用皮紙封固。盆中實以淨灰，留罐頂半寸，灰上以瓦片鋪滿， 
上以白炭圍滿罐頂，慢火煽一炷香，去炭，候罐冷。用鵝翎掃下淨白者為上，瓷罐收貯，放地下出火氣。一 
半作末子用，一半用濃糊打細條，雄黃為衣，收貯瓶內聽用。 
凡疔瘡用碗鋒砭破，將血捻淨，用丹一丸，研細搽之。若挑 
破有小孔，以藥挑插於孔內，俱用皮紙打濕數層封好，過一二日揭去，疔頭自然緩緩脫出，貼膏即愈。 
〔拔疔〕\x立馬回疔丹\x 輕粉 蟾酥（酒化） 白丁香 砂（各一錢） 乳香（六分） 雄黃 硃砂 
麝香（各三分） 蜈蚣（炙一條） 金頂砒（五分） 共研細，麵糊丸如麥子大。每用一粒，插入孔內。 
〔通治〕\x梅花點舌丹\x 牛黃 冰片 蟾酥 熊膽（各一錢） 珍珠 麝香（各六分） 硃砂 硼砂 葶藶 
血竭 沉香 乳香 沒藥 雄黃（各二錢） 將人乳浸蟾酥、熊膽為丸，每重三四厘，金箔為衣。曬乾， 
入瓷瓶收貯聽用。 
此丹專治疔瘡對口、乳癤、癰疽，及一切無名腫毒。初起以一丸入蔥白內嚼碎，酒下，出汗即愈。惟孕 
婦忌服。 
〔消疔〕\x蟾酥丸\x 蟾酥（二錢，酒化） 輕粉 銅綠 枯礬 寒水石（ ） 膽礬 乳香 沒藥 
麝香（各一錢） 硃砂（三錢） 雄黃（一錢） 蝸牛（二十一個） 以上各研末，先將蝸牛研爛，同蟾酥和研，入 
各藥共搗勻，丸如綠豆大。每服三丸，令患者用蔥白嚼爛，以熱酒送下，蓋被出汗，初起即消。此丸一名飛 
龍奪命丹，專治諸疔惡瘡，化腐消堅。 
〔貼毒〕\x巴膏\x 一名白膏。用巴豆肉十二兩，蓖麻子十二兩去殼，香油三斤，浸三日，再將蝦蟆五個 
浸一宿，臨熬時，入活鯽魚十尾，共熬焦。去渣再熬，加官粉二斤，乳香五錢，攪勻攤貼。 
〔消疔〕\x拔疔散\x 砂 白礬 硃砂 食鹽 以鐵繡刀燒紅，將白礬、食鹽放刀上 之，各等分，擇丁日 
午時，研細收之，搽患處，化硬搜根。 
〔貼毒〕\x萬應膏\x 見前諸瘡。 
〔活瘀〕\x琥珀膏\x 血餘（八錢） 花椒（十四粒） 麻油（十二兩） 熬焦去渣，入黃蠟四兩熔化，以夏布 
濾淨，入瓷瓶內，先將 定粉 銀硃（各四錢） 輕粉（三錢） 琥珀（五分） 各研極細合一處，徐徐入油內， 
用柳枝攪勻，以冷為度，用紙攤貼。此膏專貼瘡瘍，能活瘀解毒，化腐生新。 
〔疔潰〕\x九一丹\x 石膏（九錢） 黃靈藥（一錢） 共研細，摻患處。疔潰後拔膿除根。 
〔潤燥〕\x黃連膏\x 黃連（三錢） 歸尾（五錢） 生地（一兩） 黃柏 薑黃（各三錢） 香油（十二兩） 
將藥熬枯去渣，入黃蠟四兩熔化，以夏布濾淨，傾入碗中，柳枝攪勻貼。 
〔走黃〕\x四疔散\x 土蜂窠（有子者一兩） 蛇蛻（一條，泥裹火 存性） 為末，研和。如疔毒發腫 
神昏，謂之走黃。用此散二錢，白湯下，少刻大痛，可救。 
〔諸瘍〕\x麥靈丹\x 鮮蟾酥（二錢） 活蜘蛛（二十一個，取黑色者） 兩頭尖（一錢，即鼠屎） 
飛羅面（六兩） 共研，用菊花熬成膏，捻成麥子形。每服七粒，治一切惡毒。 
〔清熱〕\x黃連消毒飲\x 黃連（一錢） 黃 （二錢） 生地 連翹 知母 防風 歸尾（各四分） 桔梗 
防己 黃芩 人參（各五分） 甘草（三分） 陳皮 蘇木 澤瀉（各二分） 水煎，空心服。 
〔舌疔〕\x冰硼散\x 冰片（五分） 硼砂 元明粉（各五錢） 辰砂（六分） 共研細，用少許搽之，即效。如咽 
喉腫痛，吹之立止痛。 
〔消痰〕\x加味二陳湯\x 陳 夏 苓 草 芩 連 薄荷 姜（三片） 
〔通治〕\x簡便方\x 瓦雀糞不拘多少，以韭汁浸化，入白鹼少許，研拌，敷上，即可拔去疔根。 
〔反唇〕\x簡便方\x 壁虱七個，用米飯搗爛，敷患處，疔即出。一法∶於人腿拗中紫筋上，針刺出血即愈。 
即委中穴也。 
〔煩躁〕\x黃連解毒湯\x 見一卷溫症。 
〔蛇頭〕\x雄黃散\x 明雄黃（二錢） 輕粉（五分） 蟾酥（二分） 冰片（一分） 共研細，水調敷，以薄紙 
蓋之，日換三四次。一法∶用陳醬茄子套指上，痛即止。 
〔蛇節〕\x敷藥方\x 紅痛徹骨，即以溺壺塹帶濕敷之，立止。 
〔冷疔〕\x神燈照法\x 硃砂 雄黃 血竭 沒藥（各一錢） 麝香（四分） 共研細，每用三分，紅綿紙裹藥 
捻長七寸，以麻油浸透。凡癰疽一切惡毒，初起七日前後，皆可用此照法，以火點着，離瘡半寸，自外而內， 
周遭照之，火頭同上，藥氣入內，毒隨火解，初用三根，漸加至四五根，照後用敷藥。 
〔黑腐〕\x鐵粉散\x 針砂末（三錢） 黃丹 輕粉 松香（各一錢） 麝香 
一分） 共研勻，以蔥湯洗去血水，以香油調敷，油紙蓋之，能蝕腐生新。 
〔內補〕\x十宣散\x 參 歸（各二兩） 防 桔 芎 朴 桂 芷 草（各一兩） 共研末，每服三錢， 
熱黃酒調下。 
〔通治〕\x五味消毒飲\x 銀花 菊花 蒲公英 紫花地丁 紫背天葵（各一錢二分） 水煎，加酒和服， 
汗出為度。 
〔輕症〕\x化疔內消散\x 知母 貝母 甲片 白芨 乳香 花粉 角刺 銀花 歸 芍 草（各一錢） 
水酒煎。 
〔走黃〕\x疔毒復生湯\x 銀花 山梔 地骨皮 牛蒡子 連翹 木通 牡蠣（ ） 大黃 角刺 花粉 
乳香 沒藥（各八分） 水酒各半煎。 
〔汗散〕\x七星劍\x 蒼耳頭 野菊花 草 紫花地丁 半枝蓮（各三錢） 蚤休 麻黃（各三分） 水酒 
各半煎。 
〔宣散〕\x木香流氣飲\x 歸 芍 芎 蘇 枳 桔 陳 苓 夏 檳 大腹皮 青皮 烏藥 防風 
澤瀉 甘草節 木香（各五分） 姜（三片） 棗（二枚） 水煎。 

<目錄>卷之八
<篇名>發背搭手論治
屬性：（蓮子發 蜂窩發 竟體疽附） 
背文正脊，分上中下三發，俱屬督脈經。上發背生天柱骨下，是火毒傷肺，其形橫廣如肚。中發背生背心， 
正對前心，是火毒傷肝，其形中闊，兩頭有尖如瓜。下發背生腰中，正對前臍，是火毒傷腎，其形平漫如龜。初 
起皆如粟米， 痛麻癢，寒熱拘急，宜隔蒜灸。以知痛為度，則毒瓦斯隨火而散。有表症者，寒熱無汗，荊防敗 
毒散汗之。有里症者，溺澀便閉，內疏黃連湯下之。兼表里症者，神授衛生湯雙解之，以減瘡勢。其紅腫痛甚， 
脈洪數有力，熱毒症也，易治。漫腫赤痛，色黯作渴，脈洪數無力，陰虛症也，難治。若不腫不痛，或漫腫色 
黯，脈微細者，氣虛症也，尤難治。瘡頂發一頭，或二頭，紅腫高突者為癰，屬陽，宜清涼消毒。如 痛發熱， 
脈數者，內消散、托里散。如腫硬疼痛，脈實者，活命飲、五香連翹湯。若初起一頭如粟，不腫不赤，悶痛煩 
躁，渴飲便秘。四五日間，瘡頭不計其數，瘡口各含如粟狀，如蓮蕊， 
積日不潰。數日後瘡頭迸出，通結一衣，揭去又結，色紫黯者為疽，屬陰，宜溫補托里。如氣血兩虛，往來寒 
熱者，托里當歸湯。不能起發，不能腐潰者，托里養營湯。將潰時腳根走散不收束者。四圍以鐵桶膏塗之。 
已潰後，腐肉不去者，外貼巴膏化之。潰後仍痛，宜兼消托者，內服托里消毒散。如膿稀不稠，或膿成不潰， 
腐肉化遲者，內服托里散加參、 、肉桂。惡寒形寒，或不收斂，系陽氣虛者，十全大補湯。晡熱內熱，或不 
收斂，系陰血虛者，四物湯加參、術。如作嘔噦，或不收斂，系胃氣虛者，六君子湯加炮姜。食少體倦，或 
不收斂，系脾氣虛者，補中湯加茯苓、半夏。小便頻數，煩躁作渴，系腎陰虧者，加減八味丸。余按諸瘡總論 
治法。 
上搭手生肩下肺俞穴，脊骨第三節，傍開一寸半。屬膀胱經，偏左屬肝，偏右屬肺，由氣鬱痰熱， 
凝結而成。初宜神授衛生湯雙解之，次以逍遙散消之，兼以六郁湯調之。中搭手生脊旁膏肓穴，脊骨第四節， 
傍開三寸。屬膀胱經，由怒火而生。初宜三香連翹飲散之，次以清氣飲消之。氣血虛，不即潰腐者，參 托 
里散補之。下搭手生腰傍肓門穴，脊骨第十四節，傍開三寸。亦屬膀胱經，由腎經虧，熱熾而成。初宜活命 
飲解毒，次以內托黃 散托毒，次服地黃湯滋陰。潰後治法同前。又有生脊背及兩肋，形似蓮蓬，名蓮子發，屬 
膽膀胱經火毒。生肩後及脊傍，形似蜂房，名蜂窩發，由脾經蘊熱。高腫半背，若頭尖向上，屬心火熱極，防 
毒火內攻，若形長尺許，根橫滿背，名竟體疽，急服黃連消毒飲，以清心解毒。余按前法治之。 

<目錄>卷之八\發背搭手論治
<篇名>附方
屬性：〔表症〕\x荊防敗毒散\x 見一卷疫。 
〔里症〕\x內疏黃連湯\x 見本卷諸瘡。 
〔表里〕\x神授衛生湯\x 皂角刺 防風 羌活 白芷 山甲（炙） 連翹 歸尾 乳香 沉香 銀花 
石決明 花粉 甘草節 紅花 大黃（酒炒）水煎，加酒服。 
〔消散〕\x內消散\x 知母 貝母 花粉 乳香 制半夏 白芨 
山甲（炒） 角刺 銀花（各一錢） 水酒各半煎服。留渣搗，加秋芙蓉葉研末，加蜜調敷。 
〔托消〕\x托里散\x 見本卷諸瘡。 
〔消腫〕\x仙方活命飲\x 見五卷鶴膝風。 
〔散結〕\x五香連翹飲\x 乳香 木香 沉香 丁香 香附 黃 射干 連翹 升麻 木通 獨活 桑寄生 
甘草（各一錢） 
〔氣血〕\x托里當歸湯\x 當歸 川芎 白芍 熟地 人參 黃 （各一錢） 柴胡 甘草（各五分） 煎。 
〔潰膿〕\x托里養營湯\x 見本卷諸瘡。 
〔緊束〕\x鐵桶膏\x 銅綠（五錢） 礬（四錢） 明礬（四錢） 五倍子（炒，一兩） 白芨（五錢） 輕粉 
鬱金（各二錢） 麝香（三厘） 研細，以陳米醋熬，起金色黃泡，待溫，調藥末一錢如膏，頓溫塗之。 
〔化腐〕\x巴膏\x 桑 槐 桃 柳 杏枝（各五十寸） 香油四斤，熬上五枝，熬枯撈出。入象皮 
穿山甲（各六錢） 頭髮（一兩二錢） 熬化。再入山梔子（八十個） 熬枯，用絹將藥渣濾盡，入黃丹六兩攪勻， 
慢火熬至滴水成珠，住火。入血竭（研細，一錢） 兒茶（研細，二錢） 砂（另研細，二錢） 等末攪融，將 
膏傾入涼水，用手扯膏千餘遍，換水數次，去火氣，瓷罐收貯。用時重湯燉化，紙攤貼之，神效。 
〔托消〕\x托里消毒散\x 見本卷諸瘡。 
〔陽虛〕\x十全大補湯\x 見一卷中風。 
〔血虛〕\x四物湯\x 地 芍 歸 芎 
〔胃虛〕\x六君子湯\x 參 苓 術 草 加陳皮 半夏 姜 棗 
〔脾虛〕\x補中益氣湯\x 見一卷中風。 
〔陰虧〕\x加減八味丸\x 見六卷咽喉。 
〔和解〕\x逍遙散\x 見一卷火。 
〔調氣〕\x六郁湯\x 見三卷郁。 
〔止痛〕\x三香連翹飲\x 乳香 木香 香附 當歸 羌活 牛蒡子 連翹 車前子 金銀花 赤芍 水煎。 
〔定痛〕\x清氣飲\x 人參 地黃 木香 桔梗 川芎 羌活 金銀花 黃 連翹 當歸 乳香 白芷 
麥冬 茯苓 皂角刺 水煎。 
〔補托〕\x參 托里散\x 見本卷乳症。 
〔托毒〕\x內托黃 散\x 當歸 白芍（炒） 川芎 白朮 陳皮 穿山甲（炒研） 皂角刺 黃 （各一錢） 檳 
榔（三分） 肉桂（五分） 水煎。 
〔滋陰〕\x六味地黃湯\x 見一卷中風。 
〔竟體疽〕\x黃連消毒飲\x 生地 連翹 知母 防風 獨活 歸尾（各四分） 桔梗 黃芩 防己（各五分） 
蘇木 陳皮 澤瀉（各二分） 黃連（一錢） 黃 （二錢） 人參 甘草（各三分） 羌活（一分） 
〔將潰〕\x透膿散\x 見本卷諸瘡。 

<目錄>卷之八
<篇名>舌色辨(芝本着)
屬性：《難經》立望聞問切四者以治病，而望而知之謂之神。《內經》辨望色之理多端，而不及舌。近世醫者， 
看舌色，矮人看場，而不明其理，惟《張氏醫通》有《傷寒舌鑒》，列圖、論方，而其法亦簡略不備，且傷 
寒之外，雜症未暇論及也。葉香岩先生《溫熱論》中兼及舌色，最為獨出手眼，冠絕千古，而細筋入骨，切中 
病機，比之張石頑所列圖論，相去天淵。張石頑《舌鑒》，凡白者一小柴胡，黃者一大柴胡，灰者一涼膈， 
黑者一承氣，灰黑虛寒入陰者，理中四逆，此層殊不細。理非不是，而舌色之理，不明不備。且舌黑而言入足 
三陰，用溫藥，殊足誤人。香岩先生看舌色，別有神悟，歷練而知，所謂不傳其妙也。其論溫邪，初起舌白而 
燥者，肺陰亡也。宜麥冬、花粉、元參等。白虎湯。舌中心絳干者，心胃火燔也。玉女煎及梨蔗、藕汁。舌 
白如粉者，熱據上焦也。梔豉湯，及枳、杏、蔞、桔、蒡等。舌黃濃者，熱據中焦也。承氣湯。舌尖紅絳者， 
心營暗熾也。宜犀角、羚羊角、鮮石斛、鮮生地等。舌中心焦黑者，腎陰涸，心胃火熾也。犀角地黃湯、 
牛黃丸、至寶丹、紫雪丹，選用。舌濃芒刺，斷紋燥裂者，積滯熱極也。涼膈散、碧雪丹。舌焦而齒煤，唇血 
燥裂者，火熾血涸，欲成風痙也。炙甘草湯加犀角汁。舌乾枯而短者，腎氣竭也。宜阿膠、雞蛋黃、地黃等。 
舌生大紅點者，熱極生疳也。宜黃連、金汁方諸水等。無苔而紅絳者，熱傷血分也。宜丹皮、地黃、麥冬、 
元參等。有苔而黃白者，熱滯胃脘也。宜枳實、濃朴、明粉、涼膈散。溫邪變態最速，舌色一黃，頃刻即變成 
灰黑，以其火中挾風，天下至速莫如風火，火就燥，口渴舌干，皆熱邪橫肆，迷漫三焦也。又有舌灰齒煤乾枯 
之至，其脈細澀若無，身已不熱者，此如火過成炭，只須大劑補陰，宜熟地、洋參、麥冬、阿膠、龜板、雞蛋 
黃。不必寒涼，以其病已無熱也，大抵舌有白 
苔，丹溪謂丹田有熱，胸中有寒，此論大謬。白苔在雜症，是胃中積滯，白苔在溫症，亦屬積滯，定屬熱邪， 
更無寒邪，一二日間，變成黃黑矣。且舌白而尖漸紅，口漸燥，其為熱亦何疑，若無苔而舌白兼淡紅者，方 
是虛寒，亦非溫症。所有溫症中，舌尖紅，唇亦繹，目必赤，面色亦紅。煩躁有譫語，即可用犀角至寶丹。舌 
灰，斷宜犀角至寶丹。舌濃而燥，或黃或灰或黑，急下存陰，舌苔不濃而干，大劑救陰。初起舌白濃，宣通 
氣分；病久舌黃濃，宣通血分。病久有苔而燥，瀉積救陰；病久無苔而干，滋陰養液。有舌白而語譫者，其 
舌必干；玉女煎。有舌紅絳而語譫者，熱入心營。牛黃丸、至寶丹。舌灰舌黑，斷無不語譫者，大劑犀角至 
寶丹、紫雪等。其不語譫，乃陰證，非溫症也。舌色紫，亦熱傳營分，宜琥珀、丹參、丹皮等。舌乾枯，欲救 
陰瀉火已難，必須大劑，鮮生地、鮮石斛、赤芍、元參、麥冬，俱一兩用。若唇焦齒煤，腎水已枯，宜熟地、 
阿膠、麥冬、雞蛋黃。更難得效矣。至若傷寒溫症外，舌色，並無古書言及。香岩先生溫症舌論，引而不發， 
便可觸類旁通。如疫症，舌白濃，必須大黃利下，不爽，亦須承氣，黃苔不必再言，此吳又可所以專主急下。 
至瘧痢，舌白濃，必須枳、朴，或白而兼黃，必須枳、朴加芩連。若寒飲停泊，嘔吐，唇淡，舌灰有津，必須 
桂、附，肥人舌灰，有津亦然。霍亂手足冷，煩躁，舌灰亦然。又有痢疾，舌灰而不甚干，亦屬熱邪，不得 
用桂、附者，或其人素吃鴉片，最易灰黑，乃用芩、連。有久痢已虛，反生濃苔，而舌邊糜爛，陰火上沖， 
水來克火，或白或黃，終成不治。有舌唇淡白無華，必須溫理。有舌色深絳無苔，定屬營虛傷血，宜養血，不 
宜寒涼，以症非外感也。有雜症，舌中心絳干，須清營熱。有雜症，舌中心灰色，有津，須引火歸原。有雜 
症舌黃，味苦味酸，皆脾經有熱，宜芩、連、知母。亦有脾虛，口甜舌淡，宜四君、六君。大抵無苔而淡白者 
寒，無苔而紅絳者熱。淡白而口乾者，以桂、附補命火，則津液熏蒸，上朝於肺，不得以口乾燥；而用寒涼， 
以其干與溫症之舌干有別，不過病患自覺干，而視舌者，不知其干也。凡有苔而退者，由舌尖退至中，由中退 
至根，若舌本乾燥，服藥後有津，則苔必 
退。亦有舌尖中根漸薄，而一齊退者。舌灰薄者易消。陰症舌灰必薄，熱邪舌灰薄者邪輕，舌黑濃者邪重； 
舌苔漸退者，邪亦退；舌苔漸進者，邪亦進。婦人胎死腹中，則舌灰舌青，而舌青皆厥陰之病，凡病舌青者 
不治。又有重舌、木舌、舌衄，此非舌症，非舌之色也。舌尖主心，主上焦，舌中主胃，主中焦，舌根主下 
焦。而舌為心之苗，心為君主，皆宜細細辨明，用藥方合病症。非深心領會，烏足入神聖之門哉。 

<目錄>卷之八
<篇名>生死辨（芝本着）
屬性：季路問死，聖人示以知生，知從無處而生，則必從有處而死，忽然而生，忽然而死，漸漸而生，漸漸 
而死，生有則皆有，無所不有，死無則悉無，一無所有，初生有似乎死而已生，初死尚近乎生而實死，既生 
則與死反，既死則與生反，此聖人所以言未知生，焉知死也。而醫者掌人生死，必先識得生死，必先識得人 
之所以死，而後知人之所以生，於是用藥，乃足以起死而回生。識死之法多端，朱文公言氣聚則生，氣散 
則死，是為一言提要。如病者氣急不續，氣已散；魚口氣粗，氣已散；自汗如雨，氣隨汗散；大吐大利，氣 
隨吐利而散；自利遺尿，嘔血脫精，氣亦散。氣者陽也，氣散則由陽而陰。死者陰也，死為鬼，鬼者歸也，陰 
之靈也。凡病患終日昏寐不語，語而無聲，喜暗惡明，面暗向里，手足厥冷，目瞑見鬼，目無精光，絕谷不食， 
諸象皆近乎陰者也，皆死之兆也。至若色脈之言死，《內經》、《難經》論之詳，而義深詞奧，醫者每未洞悉。 
今約略言之，大抵性情反常者死，男女不知羞恥者死，無脈者死，脈魚翔蝦游者死，脈躁急者死，脈數八九至 
者死，脈遲一二至者死，脈結代者死，真髒脈現者死，陽症得陰脈者死，跌陽沖陽無脈者死，病後脈無胃氣 
者死，形肉已脫，九候雖調者死。天柱骨倒者死，目窠低陷者死，面青者死，口角青者死，面晦黑者死， 
久病色赤者死，舌齒枯黑者死，疹黑斑黑者死，目瞪呆，神去者死，內閉外脫者死，鼻息奔喘者死，藥大誤者 
死，陰症下之死，陽症汗之死。中風鼻鼾者死，汗如油者死，手撒者死，遺尿者死，眼合者死。溫症霍亂，救 
陰不潤者死，救陽不溫者死，手足厥冷躁擾者死，舌卷囊縮者死，尋衣摸床者死，痙厥不返者死。病久自利 
者死，腹餒絕谷者死，勞損聲啞者死，勞損喉痛者死，大肉脫者死，上損過中者死，下損過中者死，非腫 
脹而腹脹大有形者死，小便不通，高突有形者死，痢下發熱不退 
者死，痢下除中者死，真頭痛，真心痛，肝痛，皆死。婦人產後，內閉者死，風痙者死，汗大泄者死。小 
兒慢驚者死，童勞者死，室女經閉者死。高年噎膈者死，衰年卑脹者死。癰疽內陷者死，癰疽不知痛者死。 
大抵出者為虛汗，多亡陽，有一分陽氣不死，亡陽必死。上脫下脫，陽脫陰脫，皆死。先天離者死，後天絕者 
死。凡人將死，喉間痰響有聲，以為痰涎閉窒，而致氣卒者大謬，乃其真氣已離，痰隨氣浮，而有聲也。亦 
有實症，氣閉窒而死者，如中暑、中 、中寒、中經、中毒、其死後，身體必發青紫，此其大略也。 

<目錄>
<篇名>重鋟本跋
屬性：醫病易，着書難；着書易，着書而有益於天下後世難。先君着《類證治裁》，以數十年之精力， 
搜羅歷代，綜覽百家，採擇精英，折中至當，中而不偏，簡而能備，層層推勘，縷析絲分，廣大精微，靡不包 
囿，實足擴前聖不傳之緒，啟後人入道之門，而大有益於天下後世者也。彼醫籍中或失之涼瀉，或失之溫補， 
或失之疏漏，或失之浩繁者，相去天淵，烏可同日語耶。咸豐元年，付之剞劂，八月告成，六年兵禍，版毀 
於火，迄今二十餘年矣。先君之著作文章，其可流傳於後世，垂法於將來者甚多，竟以風霜兵燹，散軼無存。 
而是書早付手民，遂若神靈呵護，貽留至今，卒得善本，可以重鋟。恿慫是舉者，謂前日之開雕，其力可以至 
今，今此之重鋟，其力之貽留，不卜而知更遠，此非獨是書之幸，抑亦天下後世之幸也。重鋟之舉，又烏可 
緩哉。 
\x光緒十年中秋前芝本謹跋\x

